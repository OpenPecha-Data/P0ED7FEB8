/ /chos rje sa skya paNDi tas mdzad pa'i chos 'byung chen mo bzhugs so/ // /mnyam med mtshungs med dpa' bo shAkya seng ge chos kyi rgyal po bcom ldan lha yi lha/ /dpe med zla
med skyes mchog smra ba'i seng ge sangs rgyas stobs bcu mnga' ba dgos pa thams cad mkhyen/ /mi mchog mi phul drang srong rgyal ba seng ge dgra bcom 'dren pa thub dbang
rkang gnyis gtso/ /'gro mgon 'gro ba'i bla ma mi yi seng ge ston pa bde bar gshegs la phyag 'tshal lo/ ! / skye med chos gang gis ston skyes bu skye rgu'i skye rgyun spang
phyir skye ba skye bar yul ser skyas byin pa ser skya'i grong dang ma ga dhA la sogs su/ gang gsung dbyangs gsung gi sgra yi sgra dbyangs gdul bya de dang de la gang du
bka' mdo sder bde gshegs bde ba bstsal thabs lan gcig ma yin par yang dang yang / tshul ji lta ji ltar gsungs pa de ltar de ltar gang gis bde nas bder 'gro kho bos gdul
bya blo gsal blo yi nor can rnams gang la/ gang rgyal dang rgyal ba'i chos kyi byung tshul rnam pa sna tshogs dus nyin dang nyin la tshul 'di dang 'di zhes legs gtam legs
bshad 'o/!/sdom ni gsum ste chos sde ngos gzung dang / /bshad nyan tshul dang 'bras bu'o/ ! /chos ni lung dang rtogs pa gnyis/ /lung chos bka' dang bstan bcos te/ /bka'
la gsung ba po'i che ba rang bzhin gnyis/ /ston pa'i che ba rnam gsum ste/ /sems

bskyed tshogs bsags sangs rgyas pa'o/ ! /rang bzhin la gsum sgra bshad mtshan nyid dbye/ bstan bcos tshul yang de dang mtshungs/ ! /rtogs pa'i chos lam dang 'gog pa yin/ bshad
tshul la bzhi ste bshes gnyen dang / snod rung bshad thabs 'jug tshul lo/ ! /bshes gnyen don tshul bla mar 'os/ ! /snod rung thos don mi gnyer dang / ! /don ma yin dang
don med spong / ! /bshad thabs chos ni ngos bzung dang / /rgyu dang ngo bo man ngag bzhi/ ! /'jug tshul gdul bya dgos pa dang / ! /'brel dang nyams len dbang gis bzhi/
/mnyam tshul gsum dang 'bras bu gsum/ ! /spyir rtog ldan 'jug pa'i yul la/ las dngaX 'bras bu gsum gyis khyab pas 'dir chos nyan bshad la 'jug pas kyang / spyi don gsum
du shes par bya ste/ gang bshad bya dang nyan bya'i chos kyi rang bzhin ngos gzung ba dang / chos de ji ltar bshad cing nyan pa'i tshul dang / ! bshad nyan byas pa'i 'bras
bu bsam pa'o/ ! /dang po la gsum ste/ chos kyi sgra bshad pa dang / sgra 'jug pa'i yul dang / skabs kyi chos ngos gzung ba'o/ /dang po ni dharmA zhes pa'i dha ra na 'dzin
par byed pa'i don gyis na chos zhes pa yin pas de la gsum ste/ gzhi 'dzin pa dang / mtshan nyid 'dzin pa dang / ltung ba las 'dzin pa'o/ /dang po ni chos can sgra la sogs
pa yin te chos mi rtag pa la sogs 'dzin pa'i phyir ro/ /gnyis pa ni gzugs nas rnam mkhyen gyi bar gyi chos te/ de thams cad kyis rang rang gi mtshan nyid 'dzin pa'i phyir
ro/ /rtsa ba shes rab las/ mtshan nyid med pa'i dngos po ni/ /'ga' yang gang na'ang yod ma yin/ /zhes so/ /gsum pa ni dngos po 'ga' zhig thur du ltung ba lcags kyu

la sogs pas 'dzin pa ltar/ bye brag ngan 'gro dang / spyir 'khor ba tsam dang / theg pa dman par ltung ba las 'dzin pa gsum las/ dang po ni mi dge ba bcu spong zhing / dge
ba bcu nyams su len pa ste/ rin phreng las/ 'jig rten 'di dang pha rol tu/ /chos spyod pa ni bde bar nyal/ /zhes so/ /gnyis pa ni chos thams cad bdag med par sgom pa ste/
des 'khor ba'i rgyu bdag 'dzin zlog pa'i phyir ro/ /rnam 'grel las/ bdag lta'i sa bon spangs pa'i phyir/ /slar mi gshegs pa nyid yin no/ /zhes so/ /gsum pa ni thabs shes
rab zung 'brel du sgom pa ste/sdud pa las/ thabs dang shes rab shes rab pha rol phyin la sbyor// zhes pa dang / bslab btus las/ stong nyid snying rje'i snying po can/ /zhes
so/ / gnyis pa sgra 'jug pa'i yul ni bcu ste/ rnam bshad rig pa las/ chos ni shes bya lam dang ni/ ! /mya ngan 'das dang yid kyi yul/ ! /bsod nams !tshe dang !gsung rab
dang / ! /'byung 'gyur !nges dang !chos lugs la'o/ /zhes so|| !gsum pa ni sgra bshad pa'i nang nas theg pa dman par ltung ba las 'dzin pa dang / yul bcu'i nang nas lam
dang mya ngan las 'das pa dang bsod nams dang gsung rab kyi chos te/ de dag las bsod nams su gyur pa tsam ni phyi rol pa la'ang yod pas ston pa'i bstan pa thun mong ma yin
pa ni lhag ma gsum yin no/ /de yang mdzod las/ ston pa'i dam chos rnam gnyis te/ /lung dang rtogs pa'i bdag nyid do/ /de 'dzin byed dang smra byed pa/ /sgrub par byed
pa kho na yin/ /zhes pas rtogs pa dang / lung gi chos so/ /dang po lam dang 'gog pas bsdus pa 'phags pa rnams kyi rgyud la mnga' ste/ rgyud bla ma las/ gang

zhig gang gis chags bral ba/ /bden gnyis mtshan nyid can de chos/ /chags bral nyid ni 'gog pa dang / /lam gyi bden pa dag gis bsdus/ /zhes pa gang zhig 'dod chags dang bral
bar bya rgyu 'gog pa'i bden pa dang / gang gis 'dod chags dang bral bar byed pa 'phags pa rnams kyi mnyam gzhag yul can snang ba med pa'i shes rab lam gyi bden pa'o/ /yang
na rtsa ba shes rab las/ sangs rgyas rnams kyis chos bstan pa/ /bden pa gnyis la yang dag brten/ / 'jig rten kun rdzob bden pa dang / /dam pa'i don gyi bden pa'o/ /zhes
pas tha snyad pa dang rig pa'i shes pas rtogs bya kun rdzob dang don dam pa'i bden pa gnyis so/ /gal te don dam pa ni rtogs bya dang bstan bya ma yin te/ shes pa dang brjod
pa'i yul ma yin pa'i phyir ro/ /lhag pa'i bsam pa bstan pa'i mdo las/ kun dga' bo chos ni rna bas nyan par mi nus te/ brjod du med pa'i phyir ro/ /zhes pa dang / spyod
'jug las/ don dam blo yi spyod yul min/ /zhes pas so zhe na/ brjod du med pa'i don de nyid lung gis sgro btags nas brjod pas kun rdzob tu gdul bya'i blo la rtogs pa'i
chos kyi don spyi gzugs brnyan tsam 'jog cing rgyud la go ba 'phen par byed pa ste/ dbu ma la 'jug pa las/ 'di 'jug pa na med ting nge 'dzin rgyal po'i mdo sde na yod/ yi
ge med pa'i chos rnams ni/ / nyan dang bshad par nus ma yin/ /'on kyang des ni sgro btags nas/ /nyan dang bshad par byed pa yin/ /zhes so/ ! /gnyis pa lung gi chos ni brjod
bya bden gnyis ston pa'i rjod byed ngag tshig dri ma med pa yin pas de la bzhi ste/ sgra bshad pa dang / mtshan nyid/ mtshan gzhi dang / mtshon bya'i dbye ba'o/ /dang
po

ni A ga ma zhes pa yid ches pa mi bslu ba'i don gyis na lung ste/ rnam 'grel las| lung ni yid ches tshig yin te/ /nyes pa spangs phyir brdzun gyi tshig /smra bar mi 'gyur rgyu
med phyir/ /nyes zad lung du shes par bya/ /zhes so/ ! / gnyis pa rgyu'i khyad par ni chos kyi rgyu mthun pa'i rgyu las byung zhing byed pa'i khyad par lam gyi dmigs
pa gsal po ston par byed thabs kyis gzhan gyi rgyud la rtogs pa khyad par can skye bar byed pa'i rang gi ngo bo'i khyad par ming tshig yi ge'i tshogs kyis bsdus pa mtha'
dag zhes pa'am/ yang na rtogs par byed pa'i thabs ston pa'i ming tshig yi ge'i phreng ba zhes 'chad de legs so/ ! /gsum pa ni grub mtha'i dbang gis tha dad du 'gyur te/ mdzod
las/ chos kyi phung po brgyad khri dag /gang rnams thub pas gsungs de dag /tshig gam ming yin de dag kyang / /gzu gas dang 'du byed dag tu 'dus/ /zhes pas bye brag smra
bas ming sgra spyi gzugs sems byung ba gsum las tha dad pa'i mi ldan pa'i 'du byed du 'dus par 'dod la| mdo sde pas sgra rang gi mtshan nyid phung po lnga las gzugs kyi
phung por 'dus par 'dod cing / sems tsam pas lung chos kyi mtshan gzhi chos lnga ldan te| ngo bo rnam rig sna tshogs dang / rnam par sbyar ba rkyang pa'i sgra sna tshogs
dang / rgyud nyan pa po'i rgyud kyis bsdus pa dang / byed pa mngon par 'dod pa'i don khyad par can la brda sprod par byed pa yin la/ rnam rig gi tshogs brgyad las kun
gzhi dang nyon yid dang / sgo lnga'i rnam par shes pa ma yin gyi drug pa yid kyi rnam par shes pa de la yang rtog bcas rtog med gnyis las sgra spyi 'dzin pa'i rtog pa'o zhes
'dod do/ /'on kyang dngos po dang zhen pa'i brjod bya rjod byed

thams cad lung chos su 'thad do/ /gsungs pas zhen pa'i brjod bya shog bu la snag tsha'i 'bur du dod pa yi ge'i gzugs su rang mtshan dang dngos kyi brjod bya'i yi ge de 'di
'dra zhig yod ces blo yul du lam gyis dran pa spyi'i mtshan nyid dang | zhen pa'i rjod byed gzugs dang tshor ba dang zhes pas nyan thos pa'i shes pa la grag pa'i sgra rang
mtshan dang dngos kyi rjod byed chos 'chad pa'i sgra de 'di 'dra zhig yod ces dran pa spyi mtshan te/ de thams cad lung gi chos yin no/ / bzhi pa dbye ba ni tshul gsum
pa'i sgron me'i mdo las/ bka' dang bstan bcos gnyis su chos rnams 'dus/ /legs par gsungs dang de yi dgongs 'grel dang | |de yi dbang gis shAkya'i bstan pa 'di/ /'jig rten
khams 'dir yun ring gnas par 'gyur/ /zhes pas bka' dang bstan bcos gnyis las/ dang po la gnyis te/ bka' gsung ba po ston pa'i che ba brjod pa dang / des gsungs pa'i bka'i
rang bzhin bshad pa'o/ /dang po ni/ rgya cher rol pa las/ mnyam med mtshungs med nga la su yis bstan/ /chos rnams rang gis rtogs nas rab ston pa/ /de bzhin gshegs pa lha
mi'i ston pa yin/ /zhes pas gzhan gyis ma bstan par rang gis ji lta bar rtogs pa ston pa sangs rgyas nyag gcig ste| skabs kyi rgyal ba shAkya thub pa yin la/ de'i rnam
par thar pa yang nyan thos dang | theg pa chen po dang / gsang sngags la grags pa du ma yod pa las/ 'dir mdo rgya cher rol pa dang / mngon 'byung dang / mya ngan las 'das
pa dang / 'dul ba lung la sogs pa'i rjes su 'brangs te/ theg pa thun mong la grags pa mdo tsam zhig brjod par bya'o/ /de yang lung las/ dang po byang chub mchog tu

sems bskyed de/ /bskal pa grangs med gsum du tshogs bsags shing / /bar du gcod pa'i bdud bzhi 'joms mdzad pa'i/ /bcom ldan seng ge de la phyag 'tshal lo/ /zhes pas/ dang po
bskyed dka' ba'i bsam pa byang chub mchog tu thugs ji ltar bskyed pa dang / bar du bsgrub dka' ba'i sbyor ba pha rol tu phyin pa drug gis bskal pa grangs med pa gsum du
tshogs ji ltar bsags pa dang / tha ma thob dka' ba'i 'bras bu rnam pa thams cad mkhyen pa'i sangs rgyas ji ltar brnyes pa'i tshul gsum las/ dang po ni/ de la dang po rigs
sam nus pas snying rje'i bsam pa rab gsal cing / sbyor ba dang bsam pa phun sum tshogs pas/ byang chub sems ni yongs su bzung / /zhes pas/ sngon theg pa chen po'i rigs la
gnas pa'i tshe/ las kyi nus pas dmyal ba'i lcags bsregs kyi sa gzhi la me'i shing rta 'dren pa'i gyad cig tu skyes so/ /de'i tshe shing rta 'dren pa'i zla bo stobs chung
pas ma 'drongs pa la/ gshin rje'i skyes bus lcags kyi mdung rtse gsum pa brang du btsugs te lcags kyi tho bas brdeg cing bsnun pa la shin tu brtse ba skyes te/ kye gshin
rje'i skyes bu/ 'di la ma bsnun ciga'adi'i skal ba bdag gis drang bar bya'o/ /zhes pa dang / gshin rje'i skyes bu a wa rab tu khros nas/ sems can so so rang gi las kyi
bgo skal la spyod pa la/ khyod ci byar yod ces te/ gnya' bar lcags mdung rtse gsum pa btsugs nas tho ba me 'bar ba rab tu bsnun pas/ der tshe'i dus byas te sum cu rtsa gsum
gyi lhar skyes so/ /zhes mdo drin lan gsab pa las 'byung ngo / /de nas 'dzam bu'i gling 'di nyid du rdza mkhan gyi bu khye'u snang byed ces bya bar gyur to/ /de'i tshe
de

bzhin gshegs pa shAkya thub pa chen po zhes bya ba 'jig rten du byon pa la shin tu dad pa skyes te/ gdugs gsar pa gcig dang / mchil lhwam gsar pa gcig dang | rdza'i bum pa
chus gang ba gcig byi dor byas pa mchod par phul nas 'gron bu brgyas kyang gtor te/ gzhan don du de lta bu nyid thob par 'dod pas/ de bzhin gshegs pa khyod sku ci 'dra dang
/ /'khor dang sku tshe'i tshad dang dpe byad dang | khyed kyi mtshan mchog bzang po ci 'dra ba/ /de 'dra kho nar bdag kyang 'gyur bar shog /ces pa dang / bskal pa bzang
po las/ nga ni sngon tshe dman par gyur pa'i tshe/ /de bzhin gshegs pa shAkya thub de la/ /'jam gang zhig ni dbul ba byas nas kyang / /dang po byang chub tu ni sems bskyed
do/ /zhes pa'i tshig gis smon pa'i sems bskyed do/ ! /gnyis pa tshogs bsags pa ni/ lam lnga dang sa bcu bgrod pa ste/ 'dir chos kyi bdag med pa la mos shing tshogs lam
gyi rtags chos zab mo la mi skrag pa la sogs pa thob pas grangs med pa gsum gyi dang po rtsom ste/ tshogs lam la 'jug pa'i tshe rgyal po'i pho brang rnam par rgyal ba'i
rgyal mtshan zhes bya bar rgyal po tshe rnam par rgyal ba zhes bya ba'i sras| rgyal bu brtson 'grus spyod pa zhes bya bar gyur to/ /de'i tshe de bzhin gshegs pa 'od 'phro
ba'i phung po chen po zhes bya ba/ nyan thos phrag khrig phrag bdun cu rtsa gnyis dang bcas pa 'jig rten du byon pas/ tshad med pa bzhi dang bsdu ba'i dngos po bzhi dang
/ phar phyin drug gis bsdus pa'i byang chub kyi lam yang dag pa bstan par mdzad do/ khye'u des kyang de la dga' ba dang dad pa skyes nas de lo bye ba phrag dgu bcu rtsa
drug tu bsnyen bkur ba nas bzung ste/ bskal

ba grangs med pa gcig tu sangs rgyas bdun khri lnga stong la tshogs gnyis bsags pas tshogs sbyor gyi lam gnyis las 'das te sa dang po rab tu dga' ba thob par gyur to/ /de yang
phung po'i rgyun la brdar btags pa'i skye gnas shig stong bzhi'i rang bzhin bar gyi bskal pa brgyad cu la bskal pa gcig tu rtsis so/ /zhes 'chad do/ /de nas grong khyer
'dzam bu chu bo'i gser zhes bya bar rgyal po mdzes par snang ba zhes bya ba'i snang chen po tshong dpon shes rab bzang po zhes bya bar gyur to/ /de'i tshe de bzhin gshegs
pa dkon mchog yan lag ces bya ba nyan thos bye ba phrag bcu dang bcas pa 'jig rten du byon pa la rjes su bstan pa thob cing de la lo stong du bsnyen bkur ba nas bzung
ste/ bskal ba grangs med pa gcig tu sangs rgyas bdun khri drug stong la tshogs gnyis bsags pas sa gnyis pa dri ma med pa dang / gsum pa 'od byed pa dang / bzhi pa 'od 'phro
ba dang / lnga pa sbyang dka' ba dang / drug pa mngon du gyur pa dang / bdun pa ring du song ba ste/ ma dag pa'i sa bdun non nas sa brgyad pa phyir mi ldog par gyur to/
/de nas bram ze'i khye'u sprin zhes bya bar gyur pas slob dpon bram ze rin po che zhes bya ba'i rig byed gsum grangs nges par sbyor ba dang bcas pa shes pa 'khor lha lnga
brgya dang lhan cig tu ri bo gangs can la gnas pa zhig la rig byed bslabs nas mkhas par gyur pa dang / bram ze'i khye'us bdag yul du mchi na bdag gis bgyi ba ci mchis
zhes smras pa dang / khyod kyis kar sha pa ni lnga brgya byin cig ces smras so/ /de nas des bsnyen bkur gyi rgyu btsal ba'i phyir yul dbus kyi grong khyer dag tu ljongs
rgyur song ste/ mthar

gyis rgyal po dgra thul zhes bya ba'i pho brang padmo can zhes bya ba'i tshong 'dus kyi dbus su phyin te/ de'i tshe dgra thul gyis bram ze mar me'i bdag po zhes bya ba la rgyal
srid byin te gnyis ka chos kyi rgyal srid skyong ba dang / mar me'i bdag po la khye'u 'od gsal zhing mdzes pa zhig btsas pas bram ze mtshan mkhan gyis byang chub tu
lung bstan te/ de'i ming mar me mdzad ces bya bar btags so/ /de nas ma ma dag gis bskyed bsrings te ring po ma lon par mkhas par gyur pa dang gtsang ma'i lhas bskul te/ btsun
mo'i 'khor gyi nang 'dir ni/ /yon tan 'byung gnas gyur pa med/ /drang srong rgyal mtshan gnas na ni/ /byang chub dam pa rtogs par 'gyur/ /zhes gsan pa dang / khyim spangs
te rab tu byung bas de nyid kyi mtshan mor sangs rgyas te/ de bzhin gshegs pa mar me mdzad ces bya bar gyur to/ /de'i tshe rgyal po dgra thul gyis bram ze mar me'i
bdag po khyod kyi sras zhig sangs rgyas so zhes thos pas de bdag gi drung du gshegs su gsol/ gal te mi gshegs na bdag dpung gi tshogs yan lag bzhi dang bcas pa mchi'o zhes
pho nya btang ba dang / de bcom ldan 'das nyid la gsol bas dgra bcom pa bye ba phrag brgyad cu dang / byang chub sems dpa' stong phrag brgyad cu rtsa bzhi dang bcas pa
dgra thul gyi pho brang du spyan drangs te nam mkha' la lha rnams me tog dang rol mo/ sil snyan glu dbyangs dang bcas te/ bzhugs pa mthong nas khyed ci byed dris pa dang
/ khyod kyis mi shes sam 'di na de bzhin gshegs pa mar me mdzad bzhugs so zhes zer ro/ /de skyi bungs zhes byed de kye ma sangs rgyas 'jig rten du byon pa ni u dum wa ra'i
me tog bas kyang ches rnyed par

dka' ba'o/ /da ni bdag gis slob dpon gyi yon ni phyis gsab par bya ste/ thog mar kar sha pa ni lnga brgya po 'dis de bzhin gshegs pa la mchod par bya'o| |snyam du dgongs nas
me tog btsal ba la rgyal pos me tog btsong du med pa'i khrims bcas pas ma rnyed pa de'i tshe bram ze'i bu mo bzang len ldan gyis me tog utpal bdun gsang te nyos nas chu'i
bum par sbas pa khye'u yi mthus nam mkha' la 'thon te/ de nas khye'us me tog de nyid nyor byin zhig ces smras pa dang skye ba thams cad du khyim thab tu khas len na sbyin
no zhes zer ba la/ bu mo| de skad ma zer cig bdag ni rtag tu tshangs par spyad pa spyod do/ /zhes smras pa dang / de ltar na'ang lan cig de ltar khas long dang phyis
kho mos dge ba'i bar chad mi byed do zhes pa la/ skye ba thams cad du khyim thab tu gyur cig ces khas blangs te/ utpal lnga nyos nas utpal lnga phul gnyis mo rang gi mchod
pa'i skal bar bzhag de bzhin gshegs pa mar me mdzad ga la ba der utpal lnga po thams cad gtor te| khri snyan sa le'i lpags pa bting pa nyan thos kyis brtul pa dang slar
yang bting nas mar me mdzad de bzhin gshegs pa kun nas spyan bdag gi lhag pa'i bsam pa thugs su chud par mdzod la ri dwags kyi lpags pa la zhabs bzhag par mdzod cig de byon
pa mchod pas mnyes par byas te/ ral pa gser gyi mdog can stan du bting nas mar me mdzad kun nas spyan ral pa 'di la zhabs bzhag bdag lung bstan pas dbugs dbyung du gsol/
phyag gis drang du gsol/ gal te zhabs mi 'jog gam lung mi ston na 'di nyid du lus bskam par bya'o/ /zhes yid dam brtan po byas pa dang / ston pas de'i

lhag pa'i bsam pa thugs su chud nas/ ral pa de la lo bcu gnyis su zhabs bzhag te/ g.yas phyogs nas glang po che'i lta stangs kyis gzigs shing nyan thos rnams la bka' stsal
pa/ dge slong dag khyed rnams khye'u 'di'i skra la sdogs pa ma 'jog cig de ci'i phyir zhe na/ 'di ni lha dang bcas pa'i mchod gnas yin te/ ma 'ongs pa'i dus kyi bskal pa
bzang po zhes bya ba la skye rgu rnams kyi tshe lo brgya pa'i dus su bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs
su ldan pa bde bar gshegs pa 'jig rten mkhyen pa/ skyes bu 'dul ba'i kha lo sgyur ba/ lha dang mi rnams kyi ston pa shAkya thub pa zhes bya bar 'gyur ro zhes lung bstan
pa dang / de dga' ches te nam mkha' la shing tA la bdun srid du mngon par 'phags nas/ ting nge 'dzin bye ba phrag khrig brgya phrag stong yang mngon du byas nas sa brgyad
pa thob ste/ ji skad du/ sangs rgyas mar me mdzad la utpal lngas/ /gtor te ral pa gdan du bting byas pas/ /mi skye'i chos la bzod pa thob gyur nas/ /shAkya'i rgyal por 'gyur
zhes nga lung bstan/ /zhes pa dang / 'dul ba lung las/ gang tshe mar me mdzad kyis nga / /lung bstan gyur pa de yi tshe/ /sa brgyad pa ni thob gyur cing / /dbang bcu
dag kyang thob par gyur/ /zhes so/ /sa bdun man chad du dngos su lung bstan pa mi 'byung ste/ mtshan ma dang bcas pa'i phyir ro/ /byang chub sems dpa'i sde snod las/ mar
me mdzad kyi pha rol na ngas dkar po'i chos la ma spyad pa gang yang med de lung ma bstan no/ /ci'i phyir zhe na/ 'di ltar mtshan ma dang bcas pas spyod par gyur to/ /zhes
so/ /de nas mar me mdzad de

bsnyen bkur ba nas bzung ste bskal pa grangs med pa gcig la brgya lus pa na/ de bzhin gshegs pa skar ma'i rgyal po zhes bya ba 'jig rten du byon pa la/ skyes bu khyu mchog
khyod 'dra'i dge sbyong chen po gzhan dag lha yul sa la'ang med/ / ces tshigs su bcad pa gcig pas zhag bdun gyi bar du bstod cing bskor ba byas pa'i brtson 'grus kyis bskal
pa dgu'i tshogs 'dums par gyur to/ / mdo gang po'i rtogs pa brjod pa las/ bram ze dam pa 'di ring du/ /de bzhin gshegs pa legs bstod pa'i/ /stobs dang brtson 'grus rdzogs
pa 'di/ / bskal pa dgu zhig 'dums par gyur/ /zhes so/ /de nas 'jig rten gyi khams rnam par bltas pa zhes bya bar/ de bzhin gshegs pa rnam par gzigs zhes bya ba byon nas
bsnyen bkur ba nas bzung ste/ bskal pa dgu bcu rtsa gcig 'das pa na/ bskal pa bzang po 'di nyid skye rgu rnams kyi tshe lo nyi khri pa la/ grong khyer gnyen ldan du sangs
rgyas 'od ldan byon pa na bram ze'i khye'u bla ma zhes bya bar gyur pa des/ mnyes par byas pa'i mthar thug par grangs med pa gcig tu sangs rgyas bdun khri bdun stong
la tshogs gnyis bsags pas/ sa brgyad pa mi g.yo ba dang / dgu pa legs pa'i blo gros dang / bcu pa chos kyi sprin te dag pa'i sa gsum brnyes pa'o/ /'dul ba lung las/ sangs
rgyas shAkya thub pa nas/ / 'dren pa yul 'khor skyong gi bar/ /bdun khri lnga stong tshang ba yi/ /sangs rgyas rnams ni ngas mchod do/ /sangs rgyas legs mdzad nas bzung
nas/ /dbang po'i rgyal mtshan thub pa'i bar/ /bdun khri drug stong tshang ba yi/ /sangs rgyas rnams ni ngas mchod do/ /sangs rgyas mar me mdzad nas ni/ /sangs rgyas 'od

srungs bar dag tu/ /bdun khri bdun stong tshang ba yi/ /sangs rgyas rnams ni ngas mchod do/ /zhes pa dang / mdzod las/ rnam gzigs mar me rin chen gtsug / grangs med gsum gyi
tha mar byung / /dang po shAkya thub pa yin/ /zhes pas grangs tshad dang bcas par 'dod la/ theg chen pas ni ma yin no/ /de ltar grangs med gsum du sangs rgyas dang sems
can la phar phyin drug gis tshogs gnyis bsags pas dga' ldan du skye ba gcig gis thogs pa'i byang chub sems dpa' lha'i bu dam pa tog dkar po zhes bya bar gyur to// //! gsum
pa sangs rgyas brnyes pa'i tshul ni/ rgyud bla ma las/ thus rje chen pos 'jig rten mkhyen/ /'jig rten kun la gzigs nas ni/ /chos kyi dbyings las ma g.yos par/ /sprul pa'i
rang bzhin sna tshogs kyis/ /skye ba mngon par skye ba dang / /dga' ldan gnas nas 'pho ba dang / /lhums su zhugs dang bltams pa dang / /bzo gnas dag la mkhas pa dang
/ /btsun mo'i 'khor du dgyes rol dang / /nges 'byung dka' ba spyod pa dang / /byang chub snying por gshegs pa dang / /bdud sde 'joms dang rdzogs par ni/ /byang chub chos
kyi 'khor lo dang / /mya ngan 'das par gshegs mdzad rnams/ /yongs su ma dag zhing rnams su/ /srid pa ji srid gnas par ston/ /zhes pas mdzad pa bcu gnyis te/ dga' ldan gyi
gnas nas 'pho ba dang / yum gyi lhums su 'jug pa dang | lumbi'i tshal du bltams pa dang / bzo'i gnas la mkhas pa dang / btsun mo'i 'khor gyis dgyes par rol pa dang / nges
par 'byung ba dang / dka' ba spyod pa dang / byang chub snying por gshegs pa dang / bdud btul ba dang /

sangs rgyas pa dang / chos kyi 'khor lo bskor ba dang / mya ngan las 'das pa'i mdzad pa'o// //! 'di yang nyan thos pas dang po dgu tshogs lam gyi dang / tha ma gsum sangs rgyas
kyi sar 'dod la/ theg pa chen pos dang po dgu sa bcu'i dang / tha ma gsum sangs rgyas kyi mdzad pa'o/ /zhes 'chad cing / kha cig chos kyi dbyings las ma g.yos par zhes
pas thams cad kyang thub pa nyid kyis mdzad par 'dod do/ /de la mdzad pa dang po ni/ nyid kyi bsod nams kyi mthu dang / sangs rgyas kyis byin gyis brlabs kyis lha'i rol
mo'i sgra dag las/ byang chub sems dpa' la bskul ba'i tshigs su bcad pa/ bsod nams rgya chen tshogs mnga' dran rtogs dang / /blo gros mtha' yas shes rab 'od mdzad pa/ /mtshungs
med stobs mnga' mthu rtsal rgya che ba/ /mar me mdzad kyis lung bstan dgongs par mdzod/ /skyes mchog khyod kyi bsod nams dpal gyis ni/ /dga' ldan pho brang shin
tu mdzes mod kyi/ /'on kyang thugs rje'i thugs dang ldan pas na/ / 'dzam bu'i rgyal mtshan du ni char pa phob/ /snod gyur gang du nor bu rin po che/ / bzhag na dpal dang
ldan par 'gyur ba bzhin/ /nor bu rin chen lta bu dri med thugs| |'dzam bu'i rgyal mtshan du ni char pa phob/ /ces pa gsan pa dang / gling dang / dus dang / yab yum dag la
gzigs pas skabs mkhyen nas gshe gas par rtsom pa dang / lha rnams la rjes su bstan pa mdzad de/ chos kyi rgyal mtshan mthon po zhes bya ba gzhal yas khang chu zheng dpag
tshad drug cu rtsa bzhi yod pa'i nang du seng ge'i khri la bzhugs nas/ grogs po dag ngas 'chi 'pho

rnam par sbyong bar zhes bya ba'i chos bshad kyi tshur shog chos snang ba'i sgo brgya rtsa brgyad 'di dag po ni byang chub sems dpa' 'chi 'pho ba'i tshe bstan par bya'o| |de
la dad pa ni chos snang ba'i sgo ste/ bsam pa mi phyed par 'gyur ba'i phyir ro/ /dang ba ni chos snang ba'i sgo ste sems rnyog pa can dwangs par 'gyur ba'i phyir ro/ /zhes
pa la sogs pa'i chos bshad pas/ lha'i bu brgyad khri bzhi stong byang chub tu sems bskyed do/ /lha'i bu sum khri nyis stong mi skye ba'i chos la bzod pa thob bo/ /lha'i
bu bye ba phrag sum cu rtsa drug chos rnams la chos kyi mig rdul med cing dri ma dang bral ba rnam par dag go zhes so/ /de ltar lha rnams smin par byas te/ gang gi tshe
na dga' ldan gnas mchog nas/ /'dren pa skyes bu seng ge 'chi 'pho tshe/ /lha rnams dag la tshig tu smra ba ni/ /grogs dag bag med spyod pa spong bar gyis/ /gang tshe ngas
ni byang chub thob gyur te/ /'chi med 'gro ba'i chos char 'bebs pa'i tshe/ /rnam par dag pa'i sems dang ldan pa khyed/ / chos kyi dam pa nyan pa'i phyir gshegs shig /zhesa
gsungs nas mi pham pa rgyal tshab tu dbang bskur nas/ thod dang rgyan rnams bkrol nas/ grogs po dag shes par gyis shig kho bo ni mi rnams 'dul ba'i phyir 'dzam bu'i
gling du mngon par rdzogs par 'tshang rgya bar 'gro ste/ khyed la ni mi pham pas chos ston par 'gyur ro/ /zhes gsungs pas lha rnams kyis smras pa/ kye byang chub sems dpa'
'dzam bu'i gling pa ni deng sang 'od srungs rdzogs byed dang / kun tu rgyu gnag lhas kyi bu dang / yang dag rgyal ba can dang / mi pham skra'i lwa ba can dang / ka ta'i
bu nog can dang / gcer bu pa gnyen gyi bu ste rtog ge pa drug dang / bram

ze rgyu rgyal dang / bram ze rna ltos dang / bram ze bzang ldan dang / bram ze tshangs pa'i tshe dang / bram ze padma'i snying po dang / bram ze dmar po ste rjes su sgrogs
pa drug dang / rengs byed kyi bu lhag spyod dang / sgyu rtsal shes kyi bu ring 'phur dang / kun tu rgyu rab bzang dang / bram ze'i khye'u kun rgyal dang / drang srong nyon
mongs med dang / lteng rgyas 'od srungs dang (te)/ snyoms par 'jug pa drug ste/ rtog ge ba drug gsum bco brgyad kyis ma rungs par bgyid pas der gshegs pa'i skabs ma lags
so/ /byang chub sems dpas gsungs pa/ grogs po dag dung gi sgras sil snyan gzhan rnams sam/ nyi ma'i 'od kyis 'od gzhan ltar de rnams nga nyid kyis zil gyis gnon par nus
so/ /zhes so/ /de nas lha rnams kyis byang chub sems dpa' nyi ma'am zla ba'am seng ge la sogs pa gang gi rnam pas yum gyi lhums su bzhud ces zhus pa las/ tshangs ris kyi
lha'i bu gzi brjid dam pas smras pa/ glang po che'i rnam pas bzhud par rigs so zhes zer ro| |de nas byang chub sems dpa' lo bcu gnyis na yum gyi lhums su 'jug par shes nas/
gtsang ma'i ris kyi lha'i bu bdud rtsi don du gnyer ba dag ni/ rang gi lus mi snang bar byas/ 'dzam bu'i gling du bram ze'i cha byad du skye ba bzung nas bram ze rnams
la 'di skad ces gang zhig rnam pa 'di lta bur mngal du zhugs na/ mtshan sum cu rtsa gnyis dang / khyim na gnas na 'khor los bsgyur ba'am| rab tu byung na lha dang mi'i
ston par 'gyur ro zhes rig byed 'don du 'dzud do/ /lha'i bu gzhan dag kyang der skye ba blangs nas rang sangs rgyas rnams la 'di skad ces/ 'phags pa dag da ste lo bcu gnyis
na byang chub sems

dpa' yum gyi lhums su 'jug gis zhing 'dir 'or cig ces bskul ba dang / rgyal po'i khab na rang sangs rgyas glang po che zhes bya ba dang / wA rA Na sI'i rang sangs rgyas lnga
brgya rnams shing tA la bdun srid du nam mkha' la 'phags te/ me'i khams la snyoms par zhugs nas lus ye shes kyi mes zad par byas te ring bsrel 'ba' zhig bor zhing nam mkha'
la gshegs so/ /de'i tshe lha'i bu rnams kyi bsam par yul chen po drug na rgyal po'i pho brang bdun yod de/ ma ga dhA dang / ko sa la dang / bad sa la dang / yangs pa
can dang / 'phags rgyal dang | bcom brlag dang / ha ri pu ra zhes bya ba thams cad skyon dang bcas par rig nas/ lha'i bu ye shes tog gi rgyal mtshan la sogs pas/ byang chub
sems dpa' nyid gang du skye bar bzhed zhus pas/ grogs po dag rgyud dang / cho 'brang 'khor dang / yo byad la sogs pa yon tan drug cu rtsa bzhi dang ldan pa'i rigs dang
| yum yang mkhas pa dul ba/ mang du thos pa des pa la sogs pa yon tan sum cu rtsa gnyis dang ldan pa'i mngal du 'jug go /zhes gsungs so/ /de rnams kyis bltas pas shAkya'i
rigs dang / shin tu legs par rtogs kyi bu mo lha mo sgyu 'phrul nyid la snang ngo zhes sgrogs par byed de/ 'dzam bu'i gling 'dir kun tu bltas pa na/ /rgyal rigs rgyal
brgyud che ba gang yin pa/ /kun kyang skyon dang bcas par rjes bsams nas/ /shAkya'i rigs ni skyon dang bral bar mthong | |zhes so// //! gnyis pa lhums su 'jug pa ni/ me mo
yos kyi lo dpyid zla tha chung skar ma sa ga'i nya'i tshe sprul pa lus len kyi tshul bram ze rnams kyi rig byed las

'byung ba bzhin du glang po che'i rnam pas/ yum gso sbyong la gnas pa'i glo g.yas pa nas lhums su zhugs te/ glang chen thal dkar mche ba drug ldan pa/ / rkang bzhi mdzes dang
ldan par zhal bzhes nas/ /drang srong gnas shes pa ni ji bzhin du/ /yum gyi lhums su bde bar zhugs par gyur/ /zhes so/ /de'i tshe rgyal po'i khab tu dge ltas brgyad byung
ste/ khang pa dga' dang bya mang 'byung / / shing dang me tog kha bye zhing / /longs spyod 'phel zhing sgra rnams 'khrol/ /gter rnams kha bye 'od gsal ba'o/ /de nas yum
gyis rgyal po la gsol ba/ gser gyi drwa bas rgyab g.yogs spyi gtsug dmar/ /thal dkar mche ba drug dang rab ldan zhing / /dung dang kha ba dngul mdog lta bu yi/ /glang
po'i mchog cig khong du song snyam bgyid/ /de zhugs nas ni bdag gi lus dang sems/ /sngon chad mthong thos myong bar ma gyur pa'i/ /bsam gtan mnyam par bzhag par bzhin du
gyur/ /zhes pa dang / rgyal pos dge ba'i tshogs chen po yang byas so/ /de nas yum gyi lhums su byang chub sems dpa' nye bar spyad pa tsan dan sbrul gyi snying po las byas
pa'i rin po che bkod pa zhes bya ba'i gzhal yas khang du byin gyis brlabs te/ der zla ba bcu zhig zag med kyi bde ba la longs spyod cing lha dang mi'i skye rgu phrag khrig
phrag sum cu rtsa drug smin par byas so// //! gsum pa bltams pa ni de nas zla ba bcu 'das te btsa' ba'i dus la babs pa dang / zas gtsang ma'i skyed mos tshal du me tog
rnams kha 'bus pa dang | gter chen po nyi khri kha 'bus pa dang / rin po che la myu gu skyes pa dang / sgra snyan pa rang 'khrol ba la sogs pa snga ltas sum cu rtsa gnyis
byung ngo / /de'i tshe

lha mo sgyu 'phrul lumbi'i tshal legs par brgyan par gshegs pa dang / gtsang ma'i lha rnams kyis phyag bya ba'i shing ljon pa blakSha zhes bya bas lha mo la btud de phyag byas
so/ /de nas yum gyis phyag g.yas pa shing de nyid kyi yal ga la 'jus te bya brnyong mdzad cing bzhugs pa'i tshe/ yum la gnod pa med par sku rtsibs logs g.yas nas dpyid
zla ra ba nya'i nyin la nyi ma shar ma thag skar ma rgyal la btsas pa na/ lha rnams kyis me tog gtor zhing / lha'i dbang po brgya byin rgan mo gcig tu sprul nas blangs
pas de'i nga rgyal bcag pa'i phyir nang du gshegs te slar la zhum pa bsal ba'i phyir byon pa na/ brgya byin dang tshangs pas ka shi ka'i ras kyis blangs so/ /de'i tshe mi
mjed kyi bdag po tshangs pas rin po che bkod pa tshangs pa'i 'jig rten du mchod pa'i phyir gyen du bteg nas khyer ro/ / de nas klu'i rgyal po dga' bo dang / nye dga' bos
dri zhim po'i chus khrus byas pa dang | ko'u shi ka nga thong gsungs nas ma brten par phyogs bzhi dang steng 'og tu gom pa bdun bdun bor ba dang padma byung ste/ nga ni
'jig rten 'di na mchog go/ phul lo/ /skye rga na 'chi mthar phyung ngo / /bdud kyi sde gzhom mo/ /zhes dam bca' bas seng ge'i sgra bsgrags so/ /yab sras mjal ba'i mdo las/
gang tshe rkang gnyis gtso bo khyod bltams tshe/ /sa chen 'di na gom pa bdun bzhud de/ / nga ni 'jig rten 'di na mchog ces gsungs / /de tshe mkhas pa khyod la bdag phyag
'tshal/ /zhes so/ /de'i tshe bkra shis pa'i dge ltas sum cu rtsa gnyis byung ste phyogs mtshams thams cad du snang bas khyab pa dang / ma ga dhAr padma chen po'i bu gzugs
can snying po dang / ko sa lar tshangs byin gyi bu gsal rgyal dang /

'phags rgyal du mu khyud mtha' yas kyi bu rab snang dang / ko'u shAmbIr 'phags rgyal gyi bu 'char po ste yul chen po bzhir rgyal phran (sras )bzhi btsas pa dang / 'dun pa la
sogs pa'i rim gro pa lnga brgya dang / bsngags ldan la sogs pa'i rte'u khri dang / cang shes la sogs pa glang po che lnga brgya skyes pa dang / gter kha lnga stong kha
bye bas rgyal bu don thams cad grub pa zhes pa dang / shAkya mi bsrun pa thams cad thub pa bzhin du 'dug pas shAkya thub pa zhes dang / bris sku la sogs kyis phyag byas pas
lha'i lha zhes btags so/ /de'i tshe ri bo gangs can la gnas pa'i drang srong nag po zhes bya ba mngon par shes pa lnga dang ldan pa zhig gis tshor ba dang / snag po mes
sbyin gyis mkhan po nyi ma thams cad shar ram zhes pa la/ drang srong gis/ nyi ma'i 'od tsha 'di dag bsil/ /kun tu 'jug pa thub chen 'od/ /byang chub sems dpa' 'od po che/
/lhums nas bltams par gdon mi za/ /zhes gsungs te rgyal po'i khab tu rdzu 'phrul gyis 'ongs ba dang / rgyal pos/ drang srong chen po ci'i slad du byon zhes pa la/ rgyal
po bdag ni khyod kyi sras/ /blta bar 'tshal nas mchis lags te/ /'jig rten gtso bo rnam 'dren pa'i/ /thub pa de ni blta bar 'tshal/ /zhes pa dang / rgyal pos gzhon nu gnyid
du song ngo zhes smras pa dang / rta rnams kyi ni rigs dag ni/ /nam gyi gung la nyal bar ltar/ /dgos pa don du gnyer rnams kyi/ /mig la yun ring gnyid mi gnas/ /zhes
te gzhon nu gnyid log pa la gzigs pas/ de cir 'gyur shes te ngo mtshar ba dang mya ngan skyes/ de'i zhabs la phyag 'tshal zhing bskor ba byas nas gdong mchi ma dang bcas
pas/ bram ze rnams kyis ci zhig tu lung

bstan zhes pa la/ rgyal pos bram ze rnams kyis lung ji ltar bstan lugs smras pa| btsas gyur gzhon nu de yi mtshan bltas nas/ /sum cu rtsa gnyis mtshan gyis brgyan par mthong
/ /'di ni gnyis su 'gyur te gzhan du min/ khyim du bzhag na 'khor los bsgyur rgyal lam/ khyim nas khyim med rab tu byung gyur na// 'dren pa gzhan gyi dring la mi 'jog pa/
/'jig rten 'dir ni mngon rdzogs byang chub 'gyur/ /zhes pa la drang srong gis smras pa/ sa bdag rtog gai rnams kyi blo gros 'khrul/ /dus kyi mthar ni 'khor los bsgyur
mi 'byung / /'di ni bsod nams mchog gi chos kyi mdzod/ /nyes pa rnams las rgyal ba'i sangs rgyas 'gyur| |mi gsal mtshan ni mi yi dbang po ste/ /shin tu mtshan gsal thub dbang
rdzogs sangs rgyas/ /mi mchog chos kyi 'khor lo bskor bar 'gyur/ / zhes pa dang / rgyal pos gzhon nu la bkra mi shis pa med dam zhes dris pa dang / gal te 'di ltar nam
mkha' la/ /rdo rje'i char drag bab gyur kyang / /thub chen sku yi khung bu gcig /kun tu bskyod par nus ma yin / /zhes so/ /'o na khyod ci'i phyir ngu zhes pa la/ mi dbang
bdag ni chos mchog mdzod 'di dang / /phrad nas don ma grub par 'chi 'gyur te/ /zhi ba mi 'thob rang gi nyes mthong nas/ /de yi slad du bdag ni ngu bar bsam/ /zhes te
tsha bo la khyod 'di'i drung du rab tu byung la tshangs par spyod cig bdud rtsi thob par 'gyur ro zhes smras nas/ rkang gis rang gi gnas su song ngo/ /de nas zhag bdun lon
pa dang yum tshe'i dus byas te sum cu rtsa gsum gyi lhar skyes pas sru skye rgu'i bdag mo la sogs pa/ pang du len pa dang /nu ma mnun pa dang / dri ma 'khru ba dang / rtsed
mo rtse ba'i ma ma brgyad

dam sum cu rtsa gnyis kyis rgya mtsho'i padmo bzhin du bskyed bsrings so// //! bzhi pa bzo'i gnas la mkhas pa ni/ de nas tsan dan sbrul gyi snying po las byas pa'i shing lha'i
tshon gyis byugs pa gser gyi yang mig can nor bu rin po ches brgyan pa thogs te/ byis pa kun gyi bshes gnyen gyi yi ge'i grwar byon nas/ slob dpon la lha dang / klu dang
/ dri za dang / mi'am ci la sogs pa'i yi ge drug cu rtsa bzhi la dris pas/ slob dpon gyi zhal nas bdag gis ni de dag gi ming yang mi shes so/ /zhes zer bas/ byang chub
sems dpa' nyid mkhas par gyur te/ sems can dag pa ngo mtshar che/ /bstan bcos kun la bslabs gyur kyang / /'jig rten rjes su gzung ba'i phyir/ /yi ge'i grwar ni byon par
gyur/ /zhes so/ /de'i tshe byang chub sems dpa'i byin rlabs kyis/ yi ge'i phyi mo bslab pa'i tshe a zhes brjod pa na 'du byed thams cad mi rtag pa'o/ /zhes dang | A zhes
brjod pas chos thams cad bdag med pa'o/ /zhes pa la sogs pa'i sgra byung bas/ byis pa sum khri nyis stong smin par byas so/ /de nas rtsis pa shAkya srid sgrub kyi drung
du byon nas stong gsum la rdul phra rab ji tsam yod pa'i rtsis dang / shod dgod pa dang / 'phong dang / gyad kyi 'dzin stangs la sogs pa/ 'jig rten pa'i bslab pa'i gnas thams
cad la thogs pa med par shes te slob dpon bas lhag par gyur te/ de'i tshe byang chub sems dpa' zhing pa'i grong du gshegs te/ dzambu'i grib ma la bzhugs nas chos la
so sor rtog pa dang / yab kyis byang chub sems dpa' btsal bas nyi ma yol kyang dzam bu'i grib mas ma btang bar/ lha'i drang srong gzhon nu drug gis phyag 'tshal ba gzigs
nas/

yab shin tu dad par gyur nas phyag 'tshal ba yab sras mjal ba'i mdo las/ gang tshe thub chen zhing pa'i grong bzhud tshe/ /dzam bu'i grim mas bzhud pa ma btang zhing / /lha
bu gzhon nu drug gis bstod gyur pa/ /de'i tshe mkhas chen khyed la bdag phyag 'tshal/ /zhes so// //! lnga pa btsun mo'i 'khor gyis rol pa ni/ de nas byang chub sems dpa'
lo bco lnga bzhes pa'i tshe/ yab la sogs pas 'khor lo'i bsgyur ba'i gdung mi bcad pa'i phyir/ khab bzhes par zhus pa dang / des 'di snyam du/ 'dod pa'i skyon rnams mtha'
yas bdag gis rig /'thab mo 'khon bcas mya ngan sdug bsngal rtsa/ /'jigs byed dug gi lo ma dang 'dra ste/ /me dang 'dra zhing ral gri'i so dang 'dra/ /'dod pa'i yon tan bdag
'dod ma yin te/ /bdag ni bud med tshogs dang mdzes ma yin/ /bsam gtan ting 'dzin bde bas zhi sems su/ /bdag ni mi smra nags tshal gnas par bya/ /zhes te ma gnang ba dang
|slar yang bsam pa/ ljan ljin 'dams gyi grong nas padma'i 'dab ma rgyas// mi rnams gang ba'i gnas nas rgyal pos mchod pa thob/ /sngon tshe rgyal ba rnams kyang btsun
mo'i 'khor nas ni/ /mngon par byung nas zhi ba rab tu thob pa yin// snyam du dgongs nas zhal gyis bzhes pa dang / /de'i tshe rgyal pos bram ze mdun na 'don la khyed ser skya'i
grong khyer du song la yon tan dang ldan pa'i bu mo ltos shig ces bsgo ba dang / byang chub sems dpas bu mo'i yon tan bris te bskur ba| shAkya lag na be con gyi bu
mo sa 'tsho ma mthong nas gtad pa dang / bu mos smras pa/ bram ze yon tan 'di dag bdag la kun tshang gi /gal te gzhon nu

bzhed na phyi bshol ma mdzad par/ /brgya la skye bo gzhan dang bzhugs par gyur yang 'da'o/ /zhes so/ /de nas yab kyis bu mo rnams la dga' ston byin pa'i tshe sa 'tsho mas byang
sems dang lha/ bdag gis ci nongs zhes pa la/ khyod phyis te 'ongs so zhes sor gdub sbyin pa ma 'dod pa dang de rnams rgyal po la brjod do// de nas rgyal pos lag na be
con la bu mo byin cig ces springs pa dang / lag na be con gyis smras pa/ kho bo'i bu mo sgyu rtsal shes pa la gtong gi gzhan la mi gtong ngo zhes pa dang / rgyal po thugs
mug pa rgyal bu nyid kyis thos nas lha bdag gis sgyu rtsal bstan par bgyi'o zhes gsol ba dang / shAkya lnga brgya tsam tshogs pa la lag na be con gyis sgyu rtsal su rgyal
ba des sa 'tsho ma khyer cig ces bsgo'o/ /de'i tshe byang chub sems dpa'i bzhon pa khrid pa'i glang po che lha sbyin gyis mthong nas khros te thal mos bsad pa dang /
mdzes dga' bos 'di yi mjug ma nas bzung ste grong khyer gyi sgo nas phyir bor ro/ /de nas byang chub sems dpa' shing rta la bzhugs bzhin du zhabs kyi mthe bos glang po che
de rgyang grags gcig tu 'phangs pa dang / lha rnams kyis tshigs su bcad de smras pa/ glang po'i dbang po rdo bzhin du bzhud pa/ /zhabs kyi mthe bos glang po de blangs te|
|ra ba bdun dang 'obs bdun rab 'das nas/ /grong khyer de yi phyi rol rgyang ring 'phangs/ /zhes so/ /gzhan yang btsun mo'i phyir gzhon nu thams cad kyis byis pa kun gyi
bshes gnyen dpang du bzhag te yi ge dang / shAkya srid sgrub dpang du bzhag ste rtsis dang mtshon cha bskor ba dang / mchongs pa dang / bang dang | rkyal dang / mdas steng
gi nam mkha' la yang dang yang du 'phangs pas

mda' rnams gcig nas gcig tu brgyud de sa la lhung ba dang / kun dga' bos rgyang grags bzhi dang / lha sbyin gyis dpag tshad gcig dang / mdzes dga' bos phyed dang gnyis dang
/ lag na be con gyis dpag tshad gnyis kyi pha rol du lcags kyi rnga re re 'ben du btsugs te 'phangs pas rang gi la phog nas thal gyis byung ba dang / byang chub sems dpas
dpag tshad phyed dang gsum gyi pha rol du lcags rnga gcig dang / shing tA la bdun dang lcags kyi phag rgod kyi gzugs gcig btsugs te/ gdan las ma bzhengs rtsol ba ma mchis
par/ /thub pas gnam ru 'di 'dra bdungs pa las/ /gdon mi 'tshal bar dgongs pa rdzogs gyur te/ /bdud kyi sde bcom myur du thub par byon/ /zhes pas mes seng ge 'gram gyi
gnam ru zhes bya ba sor mo gcig gis bdungs nas 'phangs pas/ 'ben snga phyi thams cad las thal te sa la nub nas khung bu zhig byung bas mda' chu khron pa zhes grags so/ /de
nas shAkya sum cu rtsa gnyis kyis stobs 'gran pa na| phyag g.yas pas lha sbyin nam mkha' la bskor te 'phangs nas lus la gnod pa med par byin gyis brlabs pas/ rgyal bu nyid
mchog tu 'phags par gyur pa dang thams cad ngo mtshar du gyur te/ phyogs bcu'i sems can gang rnams ji snyed pa/ /de dag gyad chen stobs po che 'dra la/ /cig car skyes
bu'i mchog la rub gyur kyang / /reg pa tsam gyis sa la 'gyel bar 'gyur/ /zhes pa dang | 'di ni sa yi snying po sngon gyi sangs rgyas gdan la bzhugs/ /zhi gnas gnam ru thogs
shing stong pa bdag med mda' rnams kyis/ /nyon mongs dgra rnams bcom ste lta ba'i dra ba dral nas su/ /byang chub dam pa zhi ba rdul med mya

ngan 'das pa thob/ /ces so/ /de nas skye ba lnga brgya smon lam btab pa'i shAkya sa 'tsho ma dang / bram ze dril bu sgra'i bu mo grags 'dzin ma/ bram ze legs par dul gyi bu
mo legs skyes ma dang / ri dwags 'dzin ma ste/ gtsun mo'i gtso mo nyi khri dang rgya cher rol pa nas brgyad khri bzhi stong zer bcas pa khab tu bzhes te/ dga' ba rol bar
spyod do/ /gal te lha sbyin 'di rtag par gnod pa skyel bas dgra ma yin nam snyam na ma yin te/ dam pa'i chos padma dkar po las/ lha sbyin 'di ni nga yi dge ba'i bshes gnyen
te/ /lha sbyin la brten nga yi pha rol phyin drug rdzogs phyir ro/ /zhes so// //! drug pa nges par 'byung ba ni/ byang chub sems dpa' dus las mi 'da' yang phyogs bcu'i
sangs rgyas kyis bskul ba chos nyid yin pas/ nam mkha'i sil snyan gyi sgra las/ rgya che rol pa las/ sdug bsngal brgyas gang sems can mthong nas ni/ /'gro ba'i mgon dang
skyabs dang gnas gyur zhing / /phan byed mchog dang dpung gnyen gyur cig ces/ khyod kyis sngon ni smon lam de skad btab| |'chi med mya ngan med par sangs rgyas nas/ /sngon
gyi smon lam tshig mchog dran gyis la/ /grong khyer 'di nas myur du mngon par byung / /zhes bskul ba gsan pa dang / zhag bdun na rab tu byung bar bzhed pas/ skyed mos
tshal du gshegs pa na grong khyer gyi phyogs bzhi dang / dbus su nags tshal gyi lhas sprul pa'i skye rga na 'chi dang / dge sbyong gi dngos po gzigs pa la mkhyen bzhin du
'dun pa la dris te/ bdag kyang sdug bsngal 'di lta bu myong bar 'gyur snyam nas| yab yum la zhus pas ma gnang ste/ 'dod pa'i yon tan gyis brid cing

khang bzang du bcug nas/ phyogs rnams shAkya lnga brgyas bsrungs pa dang / de'i nam mkha' la lha rnams kyis/ da ste zhag bdun na byang chub sems dpa' grong khyer gyi phyir
ma gshegs na 'khor los bsgyur ba'i rgyal por 'gyur la/ gal te gshegs na sangs rgya'o zhes nub re bzhin sgrogs so/ /de nas zhag bdun 'das pa'i mtshan mo nam phyed na/ sum
cu rtsa gsum gyi lha rnams kyis mi rnams gnyid mthug po la bkod pa dang / byang chub sems dpas yab la/ lha gcig bdag ni mngon par byung ba'i dus bab rig /gegs kyang mi mdzad
mi dgyes par yang ma mdzad cig /rgyal po gnyen bcas yul 'khor bcas te glod par mdzod| |ces zhus pas/ yab kyis gzhon nu de skad ma smra zhig khyod ci 'dod pa sbyin no/
/zhes pa las/ bdag ni skye rga na 'chi med par 'tshal lo zhes gsungs pas|'di ni nges par mngon par 'byung ngo snyam nas/ phan byed 'gro na thar byed rjes su yi rang ba'o/
khyod kyi bsam pa rnams ni yongs su rdzogs gyur cig /zhes gnang ba byin no/ /de nam phyed kyi skar ma rgyal mngon du gyur pa na khang pa'i steng du byon te/ phyogs bcu'i
sangs rgyas rnams la phyag 'tshal nas gsol ba btab ste/ nga yi bkra shis don kun grub 'di ni/ /don nub gdon mi za bar 'grub 'gyur gyis/ /'dun pa phyi shol ma byed la gor
du/ /rta rgyal rgyan gyis brgyan pa nga la byin/ /zhes gsungs pa dang / 'dun pas khyod ni dus tshod mkhyen pa lags na ci'i slad du bka' bstsal/ zhes pa la/ 'dren pa nga
ni gzhan don 'tshal ba na/ /byang chub rga shi med pa'i don thob nas/ /'gro ba bsgral bar bya zhes yun ring nas/ /smon lam btab pa de yi dus la babs/ /zhes gsungs

nas bsngags ldan chibs te rgyal po chen po bzhis rta'i rmig pa bzhi las bteg nas| brgya byin dang tshangs pas lam brgyan te/ lha dang klu dang gnod sbyin dang dri za la sogs
pas mchod pa byed cing / nam mkha' la gshegs te dpag tshad drug gi pha rol mchod rten rnam dag gi drung du phyin pa dang / drang srong chen po dge ba stong dag spyad pa
dang / /nam phyed nas ni dpag tshad drug tu song gyur nas/ / 'dun pa de la rta mchog dang ni rgyan rnams gtad/ /'dun pa 'di dag khyer la ser skya'i grong song zhig /yab
dang yum dag la yang nga yi tshig gis ni/ /gzhon nu song gi slar yang thugs ngan ma mdzad cig /byang chub sangs rgyas nas ni slar 'dir mchi bar byed/ /chos rnams gsan nas
thugs kyang zhi bar 'gyur/ /zhes smros shig ces pas rta dang na bza' dang rgyan rnams 'dun pa la gtad de/ rga shi med pa'i gnas mchog 'chi med pa/ /byang chub dam pa nga
yis ma thob bar/ /nga ni ser skya'i grong khyer mngon phyogs dor/ /'greng 'dug nyal dang 'chag par mi bya'o||zhes gsungs pa dang / 'dun pas bdag la chad pas gcod du mchi'o/
/ zhes pa la/ nga la byams pa bzhin du khyod la byams par 'gyur gyis gsungs pa dang | 'dun pas der mchod rten brtsigs pas 'dun pa phyir log gi mchod rten zhes grags so/
/de nas byang chub sems dpa' ral gri shubs nas phyung ste nyid kyi dbu skra bzhar ba sum cu rtsa gsum gyi lha rnams kyis gser gyi gzhong par blangs te/ mchod rten byas
nas dus rgyun du mchod pa byed do/ /gtsug phud kyi mchod rten zhes zer ro/ /de'i tshe gtsang ma'i ris kyi lha'i bu dri ma med pa zhes bya ba mngon par sprul pa las ngur
smrig blangs te/ rang byung gi bsnyen par

rdzogs par mdzad pa dang po de yang 'dun pas mthong nas/ mchod rten brtsigs pas ngur smrig blangs pa'i mchod rten zhes grags so/ /de nas 'dun pas grong khyer ser skyar phyin
nas don rnams bsnyad pas thams cad kyi mya ngan zhi bar gyur to|| ||! bdun pa dka' ba spyad pa ni/ de nas phyi rol pa'i lta spyod lam ma yin par bstan pa'i don du/ mthar
gyis grong khyer yangs pa can 'jig rten na gdams ngag che bar grags pa/ sgyu rtsal shes kyi bu ring 'phur/ khyod la tshangs par spyad pa spyod do/ /zhes pa dang / des kyang
ci yang med pa'i chos bstan te/ slob ma la chos ston du bcug pa dang des sun phyung nas rim gyis ma ga dhA'i rgyal po gzugs can snying po dga' bar byas te/ de'i rengs
byed kyi bu lhag spyod dag rgyal po'i khab na slob ma mdun brgya la 'du shes med min gyi chos ston pa'i gdams ngag bsgoms te/ de dag mngon du gyur nas grogs dag khyod kyi
lam 'di nges par 'byung ba ma yin/ 'gog pa ma yin/ zhi ba ma yin/ 'dod chags dang bral ba ma yin zhes sun phyung ba dang / de dag gi 'khor las yongs su chad pa'i slob
ma lnga sde dang 'grogs te/ ma ga dhA'i ri ga ya'i rtsar phyin pas dper na gtsubs shing dang gtsubs stan rlon pa chur bcug ste gtsubs na me mi 'byung ba bzhin du/ dge slong
dang bram ze rnams kyi lus sems rnam par g.yengs te/ 'dod pa la zhen cing sred pas ye shes mi 'thob bo/ /yang dper na gtsubs shing dang gtsubs stan chur ma bcug kyang
rlon pas me mi 'byung ba bzhin du de dag gi lus sems dben par gnas kyang 'dod pa la sred cing chags pas ye

shes mi 'thob bo/ /yang dper na de gnyis skam po la gtsubs pas me 'byung ba bzhin du/ de dag gi lus sems dben pa la gnas te 'dod pa la ma chags pas dka' ba spyad na ye shes
'thob bo zhes dpe gsum gyis sngar ma shes pa'i chos shes par gyur to/ /de nas tshul khrims dang rtul zhugs mchog tu 'dzin pa'i yongs su gdung bas dga' ba tshol ba/ nya lcibs
dang / ba glang gi lci ba za ba dang / skra'i lwa ba gon pa dang / gcer bu mgo breg pa dang / me lnga bsten pa la sogs pa'i mu stegs can rnams sun dbyung ba'i phyir/
lteng rgyas gyi shar phyogs 'jug ngogs bde ba'i klung nai rAnydza na'i klung 'gram du/ zas dang skom bcad de til phyed phyed tsam gsol nas bya dka' ba'i spyod pas lo drug
tu mkha' khyab kyi ting nge 'dzin la snyoms par zhugs so/ /de ni bsam gtan bzhi pa'i ting nge 'dzin te/ de'i tshe lha dang mi phrag khrig phrag bcu gnyis theg pa gsum la
bkod do/ /de'i tshe bdud kyis dpag tshad brgyad cu dmag gis bkang ste glags btsal kyang skabs ma rnyed nas/ mi snang bar gyur to/ /de nas dus gsum gyi sangs rgyas kyi thugs
kyi 'od zer gyis bslangs pa dang / tshul 'dis byang chub mngon du bya bar mi nus snyam nas de las bzhengs pa dang / zhing pa'i bu mo legs skyes ma lha rnams kyis bsngags
te/ gser gyi gzhong pa 'bras chan dang 'o mas bkang te phul ba/ chu gling la klu'i bu mos khri bshams pa la bzhugs te gsol nas snod chu la bor ba klu'i rgyal po rgya
mtshos khyer ba la/ nam mkha' lding du sprul nas/ 'phrog par brtsam pa ma mthong ba slar rang nyid kyis blangs te brgya byin gyis khyer ro/ /de'i tshe thub pa'i sku brtas
te gser gyi gtan pa phyis pa lta bur gyur pa dang / lnga sde ma

dad nas go'u ta ma 'o ma 'thung pa dang 'tshal ba lhod pa'o zhes smra zhing wA rA Na sIr gnas so// //! brgyad pa byang chub snying por gshegs pa ni/ de nas lha rnams kyis lam
dang byang chub snying po legs par brgyan pa'i nang du yang lha dang lha mo rnams kyis byang chub kyi shing brgyad khri yongs 'du sa brtol lta bu bskyed par bde bar gshegs
te/ rdo rje'i gdan du rtswa bting ba la bzhugs par dgongs nas|rtswa 'tshong bkra shis la/ bkra shis rtswa dag nga la myur du byin/ /de ring nga la rtswa yis don chen
'gyur/ /dpung dang bcas pa'i bdud ni bcom nas su/ /byang chub zhi ba dam pa 'thob par 'gyur/ /gang gi ched du nga yis bskal stong du/ / sbyin dang dul dang sdom dang gtong
byas dang / /tshul khrims brtul zhugs dka' thub rab spyad pa/ /de ni de ring nga yis 'thob par 'gyur/ /zhes te/ rtswa ku sha rma bya'i mgrin pa ltar sngo zhing 'jam la
dri zhim pa lcang lo ltar g.yas su 'khyil ba chag gang blangs nas thub pa nyid kyis byang chub kyi shing drung du ma 'khrugs par bting pa la shar du gzigs te/ sku drang
por bsrangs nas dgongs pa mngon du bzhag ste skyil mo krung du bzhugs nas/ stan 'dir bdag gis lus 'di skams kyang rung / /pags pa rus pa sha rnams zhig gyur kyang / /bskal
mang rnyed dka'i byang chub ma thob bar/ /stan 'di las ni lus bskyod mi bya'o/ /zhes dam bca' mdzad pa la phyogs bcu'i byang chub sems dpa' rnams 'dus pas mchod do/ / !
dgu pa bdud btul ba ni/ de nas srod la smin mtshams nas bdud kyi dkyil 'khor rnam par 'joms pa zhes bya ba'i 'od bkye ba dang / 'od des stong

gsum gyi bdud thams cad la khyab cing mog mog por byas nas 'od las tshigs su bcad pa/ sems can shin tu dag pa bskal mang spyod spyad pa/ /zas gtsang sras pos rgyal srid dag
ni rab spangs te/ /phan byed de ni bdud rtsi mngon par 'dod las byung / /byang chub shing drung 'ong gi de ring sgrimapar gyis/ / zhes bya ba byung ba dang / rgya cher rol
pa las bdud gzhan 'phrul dbang byed kyi lha'i rgyal po dga' rab dbang phyug ces bya ba'i sdig can la rang gi phyogs mun pas khyab pa dang / bkra shis kyi dam pa sgor lhung
ba dang / sgo ba dga' byed mi dga' ba'i sgra sgrogs pa la sogs pa rmi ltas ngan pa sum cu rtsa gnyis kyang byung nas/ bdud kyi dmag khri phrag drug cu zhes pa ni rim
pa bzhin du sprul pa dang rang rgyud pa la dgongs gsung /dkaX' ba 'duszhes dang bye ba phrag sum cu drug rgya cher rol pa las sdig can gyi bu ded dpon zhes bya ba'i tshig
ma nyan par bdud re re dpag tshad brgyad 'od zeraX lung phran tshegs/te/ gnod sbyin grul bum dang ni lto 'phye'i gzugs/ /srin po'i gzugs dang sha za yi dwags gzugs/ / 'jig
rten mi sdug dran gzugs ji snyed pa/ /thams cad brda yi dal ni sprul pa byas/ / zhes pa dang / phyogs rnams kun nas ri yi phreng ba dang / /mkha' las brag dang mtshon
gyi char pa dang / /rdo rje 'bar ba mtshon char phab pa yis/ /shAkya'i bu de thal bar brlag par bya/ /zhes 'dod chags dang ma bral bas/ mthong zhing thos na snying tshal
pa brgyar 'gas pa shin tu 'jigs pa'i cha byad/ mi snyan pa'i sgra sna tshogs sgrogs kyang / shAkya'i rgyal po rten cing 'brel pa'i chos/ /dngos po med pa'i ngo bo nyid rtogs
te/ /nam mkha' lta bu'i sems dang rab ldan pas/ / g.yon can dpung tshogs dag gis rdzi ba med/ /ces pas byang chub sems dpa'

la 'jigs pa'am/ ya nga ba'am bag tsha ba med cing mtshon cha la sogs pa bsnun pas kyang / byams ldan thub pa de yi sku la ni/ /me dang dug dang mtshon gyis mi tshugs shing
/ /mtshon cha 'phangs pa'ang me tog nyid gyur te/ /'di ltar de yis byams chen bsgom phyir ro/ /zhes pa'i tshul gyis gnod par ma gyur la/ bdud kyi bu mo bzhin mdzes ma dag
kyang rgan mor bsgyur to/ /de nas sdig can gyi bu stong las blo gros bzang po dang ngan pa la sogs pa byang chub sems dpa' dang pha'i phyogs gnyis su chad de/ pha'i phyogs
gzi brjid drag shul can zhes bya bas| 'brog gi me lce chung ngu yis/ /nags tshal phun tshogs bsregs pa ltar/ / bdag ni shAkya'i lus bzangs kyi/ khong du zhugs te bsregs
par bgyi/ /zhes smras pa dang / byang chub sems dpa'i phyogs kyi mig bzangs zhes pas/ khyod ni ri rab nang zhugs te/ /thams cad bsregs par nus gyur kyang / khyod 'dra ganggA'i
bye snyed kyis/ /rdo rje'i thugs ldan bsregs mi nus/ /zhes brtsad pas ma thub cing / yang byang chub sems dpas sdig can khyod kyis ni gtan pa med pa'i mchod sbyin
gcig gis 'dod pa'i dbang phyug gzhan 'phrul dbang byed thob par zad la/ ngas ni mchod sbyin bye ba phrag khrig brgya stong du mas byang chub brnyes so// zhes gsungs pa dang
/ sdig can gyis/ sngon chad kho bos mchod sbyin gtan pa med| |byas pa la ni khyod nyid dpang yin na/ khyod la 'di na dpang 'ga' yod min pas/ /smras kyang dpang med 'di
ni pham pa yin/ /zhes rgyu lam bsgrub pa la skur ba btab pa dang / byang chub sems dpas phyag g.yas pa sa la brdabs te|sa 'di 'gro ba kun gyi gnas yin te/ /rgyu dang mi
rgyu nye ring med par snyoms//

'di ni bdag gi dpang ste rdzun med pas/ /sa khyod 'di la bdag gi dpang gyis shig |ces gsungs pas sa rab tu g.yos pa dang / sa'i lha mo brtan ma gser gyi mdog can lus phyed
phyung ste/ skyes bu chen po de bzhin te/ don 'di bdag la mngon sum yin mod kyi 'on kyang bcom ldan 'das nyid dpang dang tshad mar gyur pa lags so/ /zhes pa dang / sdig can
dpung bcas sgra de thos pa nas// nags su seng ge'i sgra bsgrags wa tshogs dang / /bya rog rdo 'phangs mod la byer ba bzhin/ /dngangs skrag snying gas tsam du thams cad
bros/ /zhes pas spobs pa med nas mi snang bar gyur te/ dga' rab dbang phyug mya ngan gyi khang bur zhugs so/ /de nas skabs der gtsang ma'i ris kyi lha rnams kyis sdig can
la/ khyod ni khrung khrung rgan mo ltar sems dma' ba'o/ /bya rog ltar mu cor smra ba'o// seng ge la wa ltar bros so/ /sngags kyis sbrul ltar tshar chod pa'o/ /zhes pa la
sogs pa spyo ba bcu drug gis smad cing / byang chub kyi shing gi lha mo dpal ldan dang | sgeg ma la sogs pa brgyad kyis byang chub sems dpa' la/ khyod ni zla ba nya ltar
mdzes pa'o/ /nyi ma ltar lhang nge'o/ /padma ltar rgyas pa'o/ /zhes pa la sogs pa bcu drug gis bstod pa yang byas so// //! bcu pa sangs rgyas pa ni/ de nas dgun zla tha
chung gi gnam stong gi nam gyi cha stod la bsam gtan bzhi mngon du mdzad cing gung thun la mngon par shes pa lnga bskyed nas/ tho rangs zag pa zad pa mngon sum du mdzad
de/ sa bcu rgyun gyi tha ma rdo rje lta bu'i ting nge 'dzin skad cig dang ldan pa'i shes rab kyis/ mtshams sbyor ba'i nyon mongs pa sa bon dang bcas pa rtsa ba nas spangs
te/ phung

po'i rgyun de nyid ma dor ba sku gsum ye shes bzhi dang ldan pa nyid du mngon par rdzogs par sangs rgyas so/ /de'i tshe phyogs bcu'i zhing khams thams cad g.yos par gyur te/
skyes bu seng ge de yis bdud dpung bcas btul te/ /ston pa bsam gtan bde ba mngon du mdzad nas ni/ /gang tshe stobs bcu'iX rig pa brnyes gyur tshe/ /phyogs bcu'i sangs rgyas
zhing mang bye ba g.yos par gyur/ / zhes so/ /de nas phyogs bcu'i sangs rgyas rnams kyis phyag brkyangs te/ ka la ping ka'i dbyangs kyis/ bdag cag ji ltar sangs rgyas
pa/ /de lta kho nar khyod sangs rgyas/ /dper na mar dang mar nyid kyi/ /nying khu mtshungs pa bzhin du gyur| |zhes gsungs la/ 'og min man chad kyi lha rnams kyis kyang
mchod cing bskor ba byas nas bstod do/ /ston pas kyang dang po kho nar tshangs pa'i dbyangs kyis| bsod nams rnam smin bde ste sdug bsngal sel/ /bsod nams ldan pa'i bsam pa
rnams kyang 'grub/ /bdud bcom nas ni byang chub mngon sangs rgyas| |mya ngan 'das shing bsil ba'i dngos po thob/ /ces so// //! bcu gcig pa chos kyi 'khor lo bskor ba la
gsum ste/ dang po rgyu gsum gyis zhag bdun phrag bdun du chos ma gsungs pa'i tshul dang / bar du gdul bya rigs can gsum byang chub gsum la bkod pa'i don gsum gyis chos kyi
'khor lo gsum gsungs pa'i tshul dang / de la rtsod pa spang ba'o/ /dang po ni dam pa'i chos khungs btsun pa'iX 'byung dka' ba dang / ston pa la gus pa dang | skul ba po'i
bsam pa bskang ba'i phyir sangs rgyas nas zhag bzhi bcu rtsa dgur chos ma gsungs te/ de la zhag bdun phrag dang po la 'di snyam du/ ngas

'dir thog ma med pa'i skye rga na 'chi'i sdug bsngal ma lus pa thams cad phyung ngo / zhes skyil mo krung ma gshigs pa nyid du byang chub kyi shing la gzigs pa ni chos nyid
de/ sangs rgyas stobs gnas las khams chos dbang po dang / /kun tu 'gro dang sngon gyi gnas||'chi 'pho zag pa med mkhyen pa/ /'di dag thub pa'i stobs bcu'o/ /bcu mnga' ba
rnams// gang du smon rdzogs dbang bskur ba'i/ /sa yi snying por zhag bdun ni/ /rgyal ba'i skyil krung mi 'jig go /zhes so/ /de'i tshe lha rnams kyis spos chu'i bum pa stong
phrag bcus sku bkrus so/ /gnyis pa la ni stong gsum ring du 'chag go / gsum pa la ni byang chub kyi snying po la gzigs so/ /bzhi pa la ni rgya mtsho'i bar du 'chag ste/
de'i skabs su sdig can 'ongs nas bcom ldan 'das mya ngan las 'da' ba'i dus la babs kyi 'da' bar gsol zhes zhus pas ma gnang ngo / /lnga pa la ni 'dzam bu'i gling du yul
ngan chen po byung nas/ klu'i rgyal po btang bzung gi gnas su spyan drangs te der gshegs so/ /drug pa la ni shing nya gro ta ra skyong gi drung du bzhugs te kun tu rgyu
dang gcer bu pa la sogs pas go'u ta ma yul ngan chen pos 'o ma brgyal lam zhes dris pa dang / kun tu rgyu/ bdag la/ chos thos pa dang mthong bas bde/ /dben par dga' ba bde
ba yin/ /srog chags 'byung po rnams la gdams/ /gnod pa mi byed 'jig rten bde/ /nga snyam nga rgyal gang 'dul ba/ /de yis mchog tu bde ba yin/ /zhes pa dang / gzhan yang
skye rga na 'chis yongs su gdungs pa'i 'jig rten la gzigs nas/ gzugs dang sgra dang dri ro reg rnams kyis/ /'jig rten 'di ni kun tu gdungs bar 'gyur||srid pas 'jigs shing
srid pa'i sred pa yis/ /phyir zhing srid pa 'tshol

bar byed pa yin/ /zhes gsungs te bka'i thog mar grags so/ /bdun pa'i tshe shing sgrol rgyu'i tshal du bzhugs pas/ tshong pa ga gon dang bzang po lho nas byang du phyin pa'i
tshe/ glang bu cang shes legs skyes dang grags pa gnyis 'gror ma 'dod nas/ phyogs kun tu btsal bas de bzhin gshegs pa mthong ste/ sbrang rtsi dang skyo ma dang bur shing
bshus pa phul ba/ rgyal po chen po bzhis gser dang dngul dang baiDUrya dang shel dang spug dang rdo'i snying po dang / rin po che thams cad las byas pa'i lhung bzed bdun
bzhi nyi shu rtsa brgyad phul bas ma bzhes nas| slar yang rdo'i lhung bzed bzhi gser gyi me tog gis bkang ste phul ba blangs nas gcig tu byin gyis brlabs pa'i nang du bzhes
te/ nga yis srid par snod rnams dang / /bzang rgyas 'bras bus bkang ste sbyin/ /de nas lhung bzed dbyibs legs bzhi/ /rdzul 'phrul chen po'i lha bzhis byin/ zhes so/ /de
nas bram ze rma bya zhes bya ba tshangs pa'i 'jig rten du skyes pa'i lha'i bu zhig na re/ de la zhal zas phul cig dang gsol nas chos kyi 'khor lo bskor bar 'gyur ro//
zhes zer nas rin po che'i gzhong pa sbrang rtsi dang 'o mas bkang nas phul ba gsol te/ snod nam mkha' la bor ba tshangs pas khyer ro/ /de nas 'di skad ces| lha yi bkra shis
don grub pa/ /phyogs rnams bkra shis byed pa des/ khyed kyi don rnams 'grub gyur cig /thams cad myur du mthun par shog /ces shis pa brjod nas/ khyed rnams kyi ni dge ba'i
las 'di yis/ /sbrang rtsi 'byung zhes bya ba'i rgyal bar 'gyur/ /zhes de gnyis kyang lung bstan no/ /de nas 'di snyam du ngas chos zab mo bstan cing spyad du med pa rtog
ge'i spyod yul ma yin pa

'di rtogs kyis/ gzhan la bstan kyang khong du mi chud pas don du mi 'gyur snyam nas|zab zhi spros bral 'od gsal 'dus ma byas/ /bdud rtsi lta bu'i chos shig bdag gis brnyed/
/su la bstan kyang go bar mi 'gyur bas/ /mi smra nags kyi nang du gnas par bya/ /zhes gsungs te thugs las chung ba la gzhol ba na/ 'jig rten kun la snying rje mtha' yas
pa/ /gzhan gyis gsol ba btab pas nga mi ston/ /skye bo 'di dag tshangs la dad pa ste/ /de yis gsol ba btab na 'khor lo bskor/ /zhes pas smin mtshams nas 'od zer spros te/
tshangs pa gtsug phud can la reg pa dang / des lha'i 'khor 'bum phrag drug cu rtsa brgyad dang bcas pa/ sangs rgyas kyi drung du phyin te/ ye shes chen po mchog gi dkyil
'khor bsgrubs nas ni/ /phyogs bcu rnams su 'od zer rnam par 'gyed mdzad de| |ye shes zer gyis mi yi padmo kha 'byed pa/ /smra ba'i nyi ma de ring ci slad btang snyoms bzhugs/
/zhes zhus pa na/ ci'ang mi gsung bas gnang ba slar yangaX 'gyuraX roX/ /yang tshangs pas bcom ldan 'das kyis bdud rtsi brnyes kyang thugs las chung ba la gzhol bas
sems can rnams ma rungs par 'gyur ro/ / zhes brgya byin sbran pa dang / brgya byin gyis/ zla ba nya ba gza' las thar pa ltar/ khyod kyi thugs ni shin tu rnam par grol/ /g.yul
las rnam par rgyal babazhengs gsol te/ /'jig rten mun par shes rab 'od dbyung gsol/ /zhes pa dang / tshangs pas/ g.yul las rnam par rgyal ba bzhengs su gsol/ /'jig
rten mun par shes rab 'od dbyung gsol/ /kun tu 'tshal bar mi 'gyur mchis lags kyis||thub pa 'od kyi chos ni bstan du gsol/ /zhes zhus pa'i lan du/ tshangs

pa nga yis tha ba kun/ /bcom nas tshegs chen gyis rtogs pa'i/ /chos 'di srid par chags rnams kyis/ /bstan kyang bde blag rtogs mi nus/ /zhes pa dang / skyes bu 'dod pa rnams
kyis bcings / /rgyun gyi rab tu bsdams pa yis/ / rgyu las ldog pa'i chos 'di ni/ /bstan kyang rtogs par 'gyur ma yin/ /zhes gsungs nas ma gnang ste/ yang sngon mar me mdzad
kyis thub pa lung bstan pa'i tshe| smon lam btab pa'i byang chub sems dpa' chos kyi 'khor lo bskor ba zhes bya bas/ gser gyi 'khor lo rtsibs stong dang ldan pa phul
ba dang / tshangs pa la sogs pas/ ma ga dhA yi yul 'dir sngon chad chos/ /ma dag dri ma'i rjes su 'brel ba byung / /bdud rtsi'i sgo ni dbye bar mdzod cig chos/ /rdul bral
dri ma med par bstan du gsol/ /zhes zhus so/ /rgya che rol pa las/ mi yi seng ge khyod ni sangs rgyas 'gyur ro zhes/ /gang tshe mar me mdzad kyis lung bstan pa/ / de tshe
bdag gis smon lam 'di btab ste/ /rdzogs pa'i byang chub brnyes nas bdag gis chos bshad bskul/ /zhes so/ /de nas gdul bya rigs can gsum la gzigs nas gsung bar dgongs te/
tshangs pa la/ ma ga dhA yi sems can gang su dag /rna bar ldan zhing dad dang ldan gyur pa/ /mi tsheX rtag tu dam pa'i chos nyan pa/ /de dag la ni bdud rtsi'i sgo dbye 'o/
/zhes gsungs te gnang ba dang | tshangs pas grogs po dag de bzhin gshegs pas chos kyi 'khor lo bskor bar gnang ngo zhes pa gong nas gong du tshangs ris kyi lha man chad
la bsgrags so// //gnyis pa don gsum gyis chos gsungs pa'i tshul la 'khor lo gsum

las| dang po ni/ de nas byang chub kyi shing gi lha chos sred la sogs pa bzhis chos kyi 'khor lo gang du bskor zhes zhus pa dang / phyogs gang du sangs rgyas stong gis chos
gsungs pa dang / gsung bar 'gyur ba'i wA rA Na sIr ro/ /ci'i phyir zhe na/ wA rA Na sI de ni sngon gyi drang srong dam pa rnams kyi gnas/ /sa de lha dang klu yis mngon bstod
rtag tu chos ni mngon par gzhol/ /ngas ni sngon chad sangs rgyas bye ba stong phrag dgu bcu rtsa gcig dran/ /de dag drang srong zhes bya nags mchog der ni 'khor lo dam
pa bskor/ /zhes gsungs nas thog mar gdul bya dbang po rno ba sngon gyi slob dpon ring 'phur dang lhag spyod la chos bshad par dgongs pa na/ de dag tshe'i dus byas nas
zhag gsum dang bdun lon par grags so/ /de nas grong khyer kha lo bsgyur bar gshegs pa'i tshe ganggA la gru btsas 'dod pa la/ med ces gsungs nas nam mkha' la gshegs pa dang
| gzugs can snying pos rab tu byung ba la gru btsas mi len par bcas/ de nas thog mar lnga sde la chos bshad par dgongs te/ mthar gyis ma ga dhA nas grong khyer wA rA Na
sIr gshegs pa na/ nyer 'gro dang phrad pa la bram ze nyer 'gros| go'u ta ma khyod ni su zhig su la tshangs par spyad/ gang du 'gro zhes dris pa la/ nga la mkhan po slob
dpon med/ /nga ni rang byung rdzogs sangs rgyas/ /nga ni 'jig rten dgra bcom pa/ /nga ni ston pa bla med yin/ /lha mir bcas pa'i 'jig rten na/ /nga la do zla yod ma yin/
/sdig pa'i chos las rgyal bas na/ / nyer 'gro nga ni rgyal ba yin/ /nga ni wA rA Na sIr 'gro/ /grong khyer gsal ldan song nas ni/ /long ba lta bu'i sems can la/ /mtshungs
pa med pa'i 'od bya'o/ /

zhes pa la sogs pa nga rgyal gyis zhal gyi 'che ba du ma yang gsungs nas/ ri ga ya'i mgor gshegs pa dang / klu'i rgyal po shing rta 'dzin gyis bshos drangs so// de nas lnga
sde can du gshegs pa dang / de dag gis mthong nas brnyas shing go'u ta ma yong ba la/ nyams pa/ lhod pa/ mang du za ba de byung gis/ bsu ba dang / ldang ba dang / stan 'ding
ba la sogs mi bya'o/ /zhes khrims bcas pa dang thub pa'i gzi brjid ma bzod de langs nas stan bshams te tshe dang ldan pa go'u ta ma legs par byon tam khyod kyis ye shes
mngon du byas sam zhes brjod pa na/ dge slong dag khyed de bzhin gshegs pa la tshe dang ldan pa zhes ma brjod ciganyams pa dang lhod pa zhes kyang ma sems shig nga ni
zag pa zad pa'o/ /nga ni thams cad mkhyen pa'o/ /nga ni thams cad ston pa'o/ /tshur shog la legs par nyon cig dang / ngas khyed la chos bstan par bya'o/ /zhes gsungs ma
thag tu de dag la mu stegs kyi rtags med par skra byi ste/ chos gos lhung bzed dang ldan par bsnyen par rdzogs pa'i dge slong gi dngos por gyur te/ 'khor 'dus pa'i dang por
gyur to/ /de nas phyogs gang du sngon gyi rgyal ba dag gis chos gsungs pa der/ rin po che'i khri stong byung ba dang / 'khor ba 'jig dang gser thub dang // 'od srungs
shAkya'i skyes mchog dang / /zhes pas snga ma gsum gyi khri la bskor ba mdzad nas/ bzhi pa la bag tsha ba med par rdo rje'i skyil mo krung gis bzhugs pas khri gzhan rnams
mi snang bar gyur pa dang / nyid kyi smin mtshams nas 'od bkye ba las sgra grags pa/ de ni thugs dam brtan pa ste/ /wA rA Na sIr ri dwags gnas/ /gshegs te 'khor lo bla na
med/ /shin tu rmad byung dpal ldan

bskor| |zhes so/ /de'i tshe sa bla'i lha rnams kyis chos kyi khyams sprul zhing lha rnams kyis seng ge'i khri bshams te/ phyogs bcu'i byang chub sems dpa' rnams kyis chos kyi
'khor lo bskor bar bskul bas/ nam gyi cha stod la mngon 'byung las cang mi gsung bar nam gyi gung la chags par 'gyur ba'i gtam gsungs so/ /de nas nam gyi cha smad la tshe
dang ldan pa kun shes kauNDi Nya dang / rta thul dang / rlangs pa dang / ming chen dang / bzang ldan te lnga sde dang wA rA Na sI 'bab chu gnod pa can gyi 'gram na bzhugs
pa'i tshe/ rab tu byung ba'i khyim bdag gtso bo'i bu grags pa dang / gang po dang / ri med dang/ ba glang bdag dang | lag bzang ste wA rA Na sI'i khye'u gzhan lnga bcu
rab tu byung ba la sogs pa gtso bor mdzad nas/ chos ni/ dge slong dag 'di ni sdug bsngal 'phags pa'i bden pa'o/ /'di ni kun 'byung 'phags pa'i bden pa'o/ /'di ni 'gog
pa 'phags pa'i bden pa'o/ /'di ni lam 'phags pa'i bden pa'o zhes bden pa bzhi'i dngos po la dmigs pa mthong lam dang / dge slong dag sdug bsngal shes par bya/ kun 'byung
spang bar bya/ 'gog pa mngon du bya/ lam rgyud la bsten par bya zhes bya ba la dmigs pa sgom lam dang / dge slong dag sdug bsngal shes par byas zin/ kun 'byung spang bar
byas zin/ 'gog pa mngon du byas zin/ lam rgyud la bsten zin/ zhes 'bras bu la dmigs pa mi slob pa'i lam brjod pas/ zag med kyi shes pa rab kyi bstan bshad de re re zhing
mig dang / de la the tshom med pas shes pa dang / rig pa dang blo skyes yang dag pa'i don yin par rnam par dag pas so| |de ltar nyon mongs rnam byang gi rgyu 'bras bden pa
bzhi la lan bcu

gnyis kyi chos kyi 'khor lo/ mu stegs byed dang thun mong ma yin pa/ dus lo bdun gyi bar du gsungs pas/ dgos pa gang zag tu 'dzin pa las log nas phal cher 'bras bu bzhi la
bkod do/ /de ltar rnam pa bcu gnyis kyis/ /chos kyi 'khor lo rab bskor ba/ /kauNDi Nyas kun shes te/ /dkon mchog gsum po mngon du 'grub/ /ces so// //! 'khor lo gnyis pa ni/
de nas 'khor snga ma rnams bkye nas/ lteng rgyas 'od srungs ral pa can lo nyi shu lon pa/ dka' thub spyod pa de btul na ma ga dhA'i skye bo rnams tshegs chung ngus 'dul
bar dgongs nas/ de'i bsti gnas su gshegs pa dang / dge sbyong chen po byon pa legs so zhes te/ gdan bshams pa la bzhugs so/ /de nas 'od srungs la khyod kyi me khang klu
gdug pa can gnas pa der nga 'dug gis gnang bar gyis shig ces pa dang / dge sbyong chen po ci bde bar bzhugs shig ces nas der mi'i ting nge 'dzin la zhugs te/ klu btul nas
lhung bzed du bcug ste bstan pa dang / dge sbyong chen po 'di ni rdzu 'phrul dang mthu che mod kyi/ bdag kyang dgra bcom pa yin no snyam mo/ /de nas me thab stong lnga
brgya sbar bar ma nus pa sbar ba dang / yang bsad par ma nus pa bsad pa dang / rgyal po bzhi la chos bshad pas me phung bzhir mthong ba dang | lha'i dbang po brgya byin de
bas kyang 'bar ba dang / tshangs pa la de bas kyang cher 'bar ba dang / khos mchod sbyin zhag bdun pa thugs kyis mkhyen nas slar yang bzhud de byon nas/ khos gdugs tshod
drangs pa'i tshe skad cig la shing dzam bu'i snye ma dang / sgra mi snyan gyi 'bras sA lu dang / yongs 'du sa brtol gyi

'bras bus lhung bzed bkang ste byin pa dang / de nai ranydza nar chu la gyen du mi gang tsam 'phags par bzhugs par bstan kyang bdag kyang dgra bcom pa'o snyam pa la/ thub pas
'di skad ces khyod ni dgra bcom pa ma yin/ zhugs pa ma yin zhing / de lam yang mi shes so zhes gsungs pa dang / de nas dad de 'khor lnga brgya dang bcas pa drung du phyin
pas/ 'od srungs tshur shog la tshangs par spyad pa spyod cig ces gsungs pa tsam gyis de thams cad skra dang kha spu byi nas gos ngur smrig gyon pa'i dge slong gi dngos
por gyur to/ /de'i tshe lteng rgyas 'od srungs kyi spun chu klung 'od srungs dang ga ya 'od srungs gnyis 'khor nyis brgya lnga bcu lnga bcu dang bcas pa yang snga ma bzhin
du gyur te de gnyis kyi gnas su yang rim gyis bzhugs so/ /de nas ma ga dhA'i rgyal po gzugs can snying pos thub pa ga ya'i mchod rten la dge slong stong dang lhan cig
bzhugs so zhes thos te| rgyal po'i khab bya ka lan ta ka gnas par spyan drangs nas bzhugs so/ / de'i tshe de nas yang dag rgyal ba can dus byas te/ nye rgyal dang pang nas
skyes gnyis tshogs sdud pa na/ rta thul gyis bsod snyoms la phyin pa dang / nye rgyal dang phrad de nye rgyal gyis khyod kyi ston pa gang / su la rab tu byung / chos gang
la dga' zhes pa dang / kho bo ston pa bcom ldan 'das de la rab tu byung zhing de'i chos la dga'o/ /'o na chos ston cig ces pa dang rta thul gyis/ ji ltar 'jig rten las
dang nyon mongs rgyur bcas byed gyur ldan 'byung dang / /las dang nyon mongs ldog rgyu de yang 'dren pas rab tu gsungs/ /gang na skye dang rga dang rgud pa'i sdug bsngal
nges par mi gnas pa/ /thar pa'i mchog de smra ba'i khyu mchog de

yis rang gis mkhyen te gsungs/ /zhes brjod pas nye rgyal chos kyi mig rdul med cing dri ma dang bral ba thob nas phyag byas te phyin pa dang / pang nas skyes kyis mthong ste
khyod kyis bdud rtsi brnyes pa ston cig ces pa dang sngar bzhin brjod pas de yang grol te/ skyob pa rnams kyi chos 'di yis/ /sngon chad ma mthongaX | |'chi med mya ngan
med pa yi/ /go 'phang 'di ni myur du rtogs/ /zhes brjod nas 'khor nyis brgya lnga bcu lnga bcu dang bcas pa snga ma bzhin du gyur te/ mo'u 'gal dang shA ri'i bu zhes grags
so/ /'o na dge slong stong nyis brgya lnga bcu las med dam snyam na de rnams kyis 'khor gyi gtso bo smos pa yin te/ rnga bo che'i mdo las dge slong lnga brgya tsam dang
thabs gcig ces pa ni skyes bu'i gtso bo rnams bzung bar rig par bya ste/ zhes pa dang / sprin chen po las/ bya rgod phung po'i ri la dge slong 'bum phrag dgu bcu rtsa brgyad
ces so/ /de nas gnas rgyal po'i khab bya rgod phung po'i ri la sogs par theg pa chen po'i 'khor bzhis gtso bo mdzad nas/ chos ni chos thams cad ngo bo nyid med pa ma
skyes pa ma 'gags pa gdod ma nas zhi ba rang bzhin gyis mya ngan las 'das pa'o/ /zhes pa la sogs pa mtshan ma med pa'i chos kyi 'khor lo dus lo bcu'i bar du bskor ba las|
dgos pa dngos por 'dzin pa'i lta ba las bzlog cing bgrod pa gcig pa'i lam la bkod de/ rgya che rol pa las/ kun gzhi med cing spros pa med/ /skye 'gag med cing blang dor
med/ /stong pa nyid du tshul gcig pa'i/ /chos kyi 'khor lo rab bskor ro/ /zhes pa dang / yum rgyas pa las/ kye ma 'dzam bu'i gling du chos kyi 'khor lo lan gnyis su bskor
bar mthong zhes so// //

! 'khor lo gsum pa ni/ de nas ko sa la'i rgyal po gsal rgyal gyis/ rgyal po zas gtsang ma la dge bar (dges par )mdzod cig dang / khyod kyi sras kyis bdud rtsi brnyes nas 'gro
ba tshim par byed do/ /zhes springs pa thos nas yab kyis 'char ka la/ gang tshe thog ma khyod gshegs tshe/ /'chi med bdud rtsi brnyes byas nas/ /chos kyis shin tu phan
gdags zhes/ khyod kyis dam bca' dgongs par mdzod/ /ces pa'i yi ge bskur ba dang / thub pas zhal gy-is bzhes te/ shA ri'i bus 'char ka rab tu phyung ngo / /de nas 'char kas
ser skyar phyin te lha dgyes par mdzod/ da ste zhag bdun na bcom ldan 'das byon gyis gtsug lag khang rtsigs shig ces pa dang / rgyal pos gtsug lag khang chen po bcu drug
dang khang phran drug cu brtsigs te bkod pa rgya chen po bshams so/ /de nas mo'u 'gal gyi bus dge slong rnams la go bar byas te/ sangs rgyas 'khor dang bcas pa nam mkha'
la gshegs pa dang / yab kyis/ khyod ni sngon gyi pho brang na/ /glang po'i shing rtas bzhud bzhud pas/ /tsher mar bcas pa'i sa gzhi la| |zhabs kyis gshegs pa ji ltar bde/
/zhes pa la sogs pa dang / bcom ldan 'das kyis/ nga ni shing rta rdzu 'phrul rkang / /yang dag rtsol ba'i bzhon pa yis| |sa kun rnam par rgyu na yang / /nyon mongs tsher
mas gnod pa med/ / ces pa la sogs pa gsungs pas/ shAkya bdun khri bdun stong smin par byas so// de nas bcom ldan 'das la lha'i bu stong phrag du mas bskor te lha yis
sprul pa'i khang pa'i nang du gshegs pa dang / mo'u 'gal gyi bus zas gtsang khrid nas phyin pas rgyal po chen po bzhis sgo bzhi srungs nas 'gror ma ster ba la bcom ldan

'das kyis khang pa de shel las byas par sprul te chos gsungs pas/ yab kyis de dag mthong zhing thos nas rgyun du zhugs pa'i 'bras bu thob pa dang / shAkya bzang ldan la rgyal
srid gtad do/ /de nas yab kyis gdugs tshod la spyan drangs te/ shing nya gro ta'i kun dga' ra ba phul ba dang 'di snyam du bcom ldan 'das kyi 'khor 'di spyod lam mdzes
kyang gzugs mi mdzes pas shAkya'i 'khor mdzes snyam nas/ shAkya rnams la khyim re re nas mi re re rab tu byung zhig ces bsgo ba dang shAkya bzang ldan la sogs pa lnga brgya
skra dang kha spu 'breg mkhan rigs ngan nye ba 'khor gyis bregs pa la rgyan rnams byin pa dang / bdag ni rigs ngan pas rab tu byung ba'i skal ba med do snyam pa la/ shA
ri'i bus/ thub pa'i gsung rab ni rigs dang / brgyud dang thos pa gtso bo ma yin no/ /zhes te khrid nas phyin pa dang / bcom ldan 'das kyis dge slong dag tshur shog la
tshangs par spyad pa spyod cig ces gsungs pas dge slong du gyur to/ /de'i tshe shAkya lnga brgya bsnyen par rdzogs te/ thams cad kyis nye ba 'khor gyi rkang pa la gtugs shing
lhas byin gyis sangs rgyas kyi gsung bcag nas ma btud do/ /de nas shAkya rnams kyis thog mar rigs brgyud gang yin zhes zhus pas/ bcom ldan 'das kyis mo'u 'gal bskul
te des smras pa/ go'u ta ma rnams sngon 'jig rten chags pa na 'od gsal gyi lha tshe dang bsod nams zad pa rnams 'dir skyes te/ nyi zla gza' skar dang pho mo dang mi dge ba
bcu yang med pa na/ sa'i bcud sbrang rtsi ltar mngar ba zos pas lus lci zhing mun pa byung bas nyi zla gza' skar byung ngo | |zas kyis lus kyi kha dog rgyas te de'i nga
rgyal gyis sa'i bcud nub cing

sa'i zhag dang myu gu'i tshal yang nub pa dang / 'bras sA lu'i 'bras bu shun pa med cing mngar ba zos pas pho dang mo'i dbang po dod de bya ba ma yin pa byas pas khang pa brtsigs
so/ /de nas kha cig gis sA lu rnams dus gcig tu blangs pas shun pa g.yogs te ma grus pas slar ma skyes pas sa gzhi ris su bcad pa med pa ma byin par blangs so/ /de'i
tshe skyes bu gzugs bzang zhing mdzes pa zhig la/ khyod kyis ngan pa la chad pa dang bzang la bya dga' gy-is shig de thog shas nas dbul lo/ /zhes kun gyis bkur bas mang
pos bkur ba zhes pa ste/ nyams pa las skyob pas na rgyal rigs zhes grags so/ /de nas bzung ste rgyal po kri kri yan chad la gdung brgyud 'bum phrag bcu dang khri dgu stong
nyis brgya 'das pa na/ rgyal po rna ba can la bu go'u ta ma dang ba ra dwa dza gnyis yod pa las| ba ra dwa dzas gru 'dzin du rgyal po byas te/ go'u ta ma drang srong
mdog nag la rab tu byung nas gru 'dzin gyi nye 'khor du gnas so/ /de'i tshe smad 'tshong ma bzang mo zhes bya ba skyes pa padma'i rtsa lag gis bkug pa dang / bzang mos chas
pas lam du skyes pa zhig gis bzung ba dang / bzang mos g.yog mo la bsgo ba/ khyod padma'i rtsa lag gi drung du song la re zhig skabs ma mchis so zhes smros shigades kyang
de bzhin du byas pa dang / bzang mos nam sum cha tsam na der phyin te g.yog mo la 'phrin bskur bas padma'i rtsa lag khros pa dang / g.yog mos bzang mo ni skyes pa gzhan
dang lhan cig go /zhes smras pas padma'i rtsa lag 'dod pa'i chags pa dang bral nas rab tu khros te ral gris bzang mo bsad do/ /de nas g.yog mos jo mo bsad do zhes brjod
pas padma'i rtsa lag shin tu skrag nas/

drang srong go'u ta ma'i mdun du ral gri khrag can bor te skye bo'i nang du zhugs pa dang | skye bo'i tshogs chen pos de mthong nas kwa ye rab tu byung ba 'dis bzang mo la
spyad nas bsad do//zhes de rgyal po la phul bas gsal shing la bskyon no// de'i tshe mkhan po drang srong mdog nag gis de mthong nas bu khyod kyis ci zhig byas zhes pa la/
ci yang ma bgyis mod kyi las ngan gyis so/ /bu/ ji ltar shes/ mkhan po bdag la skyon med na mkhan po khyod gser gyi mdog tu gyur cig ces brjod pas de bzhin du gyur te/ drang
srong gser mdog ces grags so/ /de nas go'u ta mas bdag phyi ma gar skye zhus pas/ bu med par 'gro ba med kyis sngar 'dod pa spyad pa dran par gyis shig ces pa dang /
'khrig pa'i 'dod chags dran te| khu ba thigs pa khrag dang bcas pa gnyis lhung bas sgo nga gnyis su gyur nas nyi ma'i 'od zer gyis smin par byas pa las/ khye'u gnyis byung
ste bu ram shing gi tshal du gnas so/ /de'i tshe drang srong gser mdog gis de dag mthong nas de gnyis go'u ta ma'i bur shes te bskyangs nas go'u ta ma nyi ma'i rigs bu
ram shing pa zhes btags so/ /de nas phyis rgyal po ba ra dhwa dza bu med par shi nas blon po rnams kyis drang srong gser mdog la go'u ta ma dris pas de khyed kyis bsad do
zhes bu gnyis byin pa dang / khye'u che ba rgyal por bskos pas bu med par shi ba dang / chung ba rgyal por byas de'i brgyud brgya tham pa gru 'dzin du byung ba'i mtha'
ma bu ram shing pa 'phags skyes po zhes bya'o/ /de la bu bzhi yod pa las btsun mo shi nas rgyal po dbang che ba gzhan zhig gi bu mo btsun mor bslangs pa dang des kyang byin
te/ nga'i bu mo la khye'u byung na rgyal srid byin cig

ces bsgo ba dang / de la khye'u zhig btsas te ming rgyal srid dga' zhes btags nas| rgyal srid sbyin pa'i dus la babs pa na gzhon nu snga ma rnams sring mo dang 'khor dang bcas
te spyugs so/ /de nas gzhon nu rnams gangs ri dang nye ba chu skal ldan shing rta'i 'gram drang srong ser skya'i bsti gnas dang mi ring ba zhig tu gnas pa na/ drang srong
ser skya'i gzhon nu rnams la mas dbyen gyis sring mo dang lhan cig 'dod pa spyod cig dang rung ngo / /zhes bsgo ba nyan pas bu dang bu mo mang po byung ba dang / drang
srong gis bum pa'i chus ri mo bris te sa phyogs 'ga' zhig byin pa las brtsigs pas ser skya'i gzhi zhes grags so/ /de nas phyis rgyal po 'phags skyes pos bu rnams dran
te dris pa la/ rgyas par brjod pa la rgyal pos gzhon nu rnams sring mo dang lhan cig phod pa yin no/ /zhes brjod pas shAkya zhes btags so/ /de nas 'phags skyes po shi nas
rgyal srid dga' rgyal po byas shing / de yang bu med par shi nas shAkya rnams kyis rgyal po byas te/ de'i brgyud lnga khri lnga stong dang bcu gnyis ser skya'i gzhir byung
ba'i tha ma ni seng ge 'gram ste/ de yan chad la 'bum phrag bcu dang bdun khri bzhi stong bzhi brgya bcu gnyis 'das so/ /seng ge 'gram gyi sras bzhi'i zas gtsang la bcom
ldan 'das dang / dga' bo dang / zas dkar la rgyal dang / bzang ldan dang / bre bo zas la ming chen dang / ma 'gags pa dang / bdud rtsi zas la kun dga' bo dang lhas sbyin
no/ /de nas gnas grong khyer ser skya dang / gnyan yod dang / yangs pa can dang / padmo can dang / lang ka pu ri la sogs par 'khor gdul bya sna tshogs pa dag la chos ni
langkar gshegs pa las/ kun rdzob tu ni thams

cad yod/ /dam pa'i don du yod ma yin/ /chos rnams ngo bo nyid med pa/ /zhes pa la sogs pa don rnam par nges pa'i chos kyi 'khor lo lo sum cu'i bar du gsungs pas/ dgos pa yod
med dam rtag chad kyi lta ba bsal nas la la sems tsam dang / la la dbu ma'i lam la bkod de/ rgya che rol pa las/ yod dang med las rnam grol bas/ /bdag dang bdag med rnam
spangs pa/ /rang bzhin ma skyes bstan pa ni/ /chos kyi 'khor lo 'di brjod do/ /zhes so/ / gsum pa rtsod pa spong ba ni/ gal te bka' dang pos yod par dang gnyis pas med
par gsungs pas 'gal lo zhe na/ de la sems tsam pas ni dang pos kun rdzob gzhan dbang yod pa dang / bar pas kun btags gzung 'dzin gnyis med la dgongs pa can yin la/ tha ma
ni yongs grub don dam ston pas nges don no zhes 'chad do/ /dbu ma pas ni dang pos kun rdzob tu don med pa'i log rtog dang / gsum pas sems med pa'i log rtog dgag pa'i phyir
gsungs pas drang don yin la/ bar pas yod med dam rtag chad kyi mtha' dang bral bar ston pas nges don no zhes zer ro/ /don ni mtha' ma'i mdo langkar gshegs pa la sogs pa
dang bka' dang po drang don yin te/ rtog ge 'bar ba las/ mdo las sems tsam gsungs pa yang / /byed po za po dgag phyir ro/ /zhes so/ /yang tha ma'i mdo ting nge 'dzin rgyal
po la sogs pa bar pa ni nges don yin te/ langkar gshegs pa las/ blo gros chen po rang bzhin gyis ma skyes pa la dgongs nas ngas chos thams cad skye ba med par gsungs
so/ /zhes so/ /de ltar na gnyis ka yang legs par bshad par 'gyur ro/ /de yang 'khor lo gsum rim gyis

'jug pa la dgongs nas go rim nges par bshad la rang rang gi gzhung lugs re re la rigs can gsum ka'i lam yod par 'dod do// //! bcu gnyis pa mya ngan las 'da' ba'i tshul ston
pa ni/ de nas yangs pa can du bzhugs te/ kun dga' bo de bzhin gshegs pa ni rdzu 'phrul gyi rkang pa mnga' bas/ bskal pa'am de las lhag par bzhugs nus so/ /zhes lan gsum
gyi bar du gsungs pa dang / sdig can gyis mya ngan las 'da' bar zhus pas gnang ngo / /srid pa gsum po thams cad na zla ba gsum na 'da'o zhes grags so/ /de'i tshe kun dga'
bo mya ngan du gyur pa dang / kun dga' bo nga mya ngan las 'das nas 'od srungs dang dus ni mya ngan las 'das pa chen po'i mdo las/ dpyid zla tha chung sa ga zla ba'i tshes
bco lnga'i gung thun la 'das par bshad la/ phran tshegs kyi 'grel ba slob dpon tshul khrims bskyang gis mdzad par/ ston zla tha chung smin drug gi zla ba'i dkar phyogs
kyi tshes brgyad kyi gung thun la 'da' bar 'dod/ paN chen shAkya shrIs kyang smin drug zla ba'i dkar phyogs kyi zhes sogs gsungs so/ khyod gnyis lo bzhi bcu lhag tsam du
tshangs mdo snying rje padma dkar po las/ par spyod par 'gyur gyis mya ngan ma byed ces pa dang / khyod kyis nga mgu bar byas pas ma 'ongs pa na khyod kyisaX gzhan mgu bar
byed do/ /zhes so/ / gzhan yang sum cu rtsa gsum du sprul pa'i lus mdzad de/ le lo can dri za'i rgyal po rab dga' dge bsnyen du gsol bas bden pa mthong bar gyur pa dang
/ kun dga' bo khyod rtswa can gyi grong khyer du song la rab bzangs la/ de bzhin gshegs pa de ni me tog u dum wa ra dang 'dra ste/ deng gi gung thun la 'da' yis phyis 'gyod
pa'i sems ma skyed cig ces smros shig ces gsungs pa dang / des kyang de

bzhin du byas pas rab bzangs bsnyen par rdzogs nas 'di skad ces/ dge slong dag na re/ bde sdug thams cad las yin te tshul khrims kyis mya ngan las 'das pa 'thob bo zhe na de
ltar nges sam/ bka' stsal pa/ thams cad sngon gyi las ma yin te rgyal po bsad pas nor thob pa'am rgyal po'i bu bsad rang nyams pa la sogs pa rkyen gyis yin no/ /las zad
pas zad par mi 'gyur te/ lam bsgoms pas zad par 'gyur ro/ /de'i phyir sngar sems gdul lo/ /zhes sogs dang / stong nyid gsungs pas dgra bcom pa thob nas mi 'da' bar zhus
pas ma gnang ngo / /de'i tshe kun dga' bo nga mya ngan las 'das nas khyod kyis dam pa'i chos zungs shig ces gdams te/ 'khor rnams la sku'i dkyil 'khor bstan nas spros pa
dang bral ba'i chos gsungs so/ /de nas kun dga' bos ston pa gshegs na/ bdag cag gi ston pa ni su/ gnas ni gang / drug sde ni ji ltar 'dul/ chos ni ji ltar bsdu zhes zhus
pa dang / sangs rgyas kyis/ khyod kyi ston pa ni tshul khrims dang / gnas dran pa nyer bzhag la gyis/ drug sde bslab pa 'cha' ba'i yan lag tu sprul pa yin pas gdul mi dgos/
lha sbyin yang thub pa'i che ba 'byin thabs yin/ chos bsdu ba ni gleng slong dris lan dang / mtshams sbyor gyi tshig la sogs pa chug la bsdus shig ces gsungs so/ /de ltar
'khor lo gsum gyis kun shes kauNDi Nya nas kun tu rgyu rab bzangs la thug gi bar la gdul bya rigs can gsum rgyu'i theg pa lam gsum gyis 'bras bu byang chub la bkod de/
de'i skal ba med pa rnams mngon mtho'i bde ba la bkod cing / de'i skal ba med pa yang long bas gzugs mthong ba sogs/ mthong chos kyi bde ba

la bkod de/ re zhig 'os su gyur pa'i gdul bya zad pas bzhugs pa'i don med pa dang / skyes pa'i mtha' bstan pa dang / 'khor ba las yid dbyung ba dang / sku gdung la sogs la
mchod pas gdul ba'i phyir/ rtswa mchog gi grong khyer gyad stobs po che 'byung pa'i gnas/ shing sA la zung gi tshal chu bo ba ti ha ri'i 'gram du bsam gtan bzhi la snyoms
par zhugs nas/ bud shing zad pa'i me bzhin du 'da' ba'i tshul bstan gyis dngos su ni ma yin no/ / theg bsdus las/ la lar rdzogs pa'i byang chub ston/ /la lar me bzhin mya
ngan 'das/ /nam yang med pa ma yin te/ /de bzhin gshegs pa rtag pa'i shing (sku)/ /zhes pa dang / gser 'od dam pa las/ sangs rgyas mya ngan yongs mi 'da'/ /chos kyang nub
par mi 'gyur te/ /de bzhin gshegs pa rtag pa'i sku/ /zhes so/ /de ltar 'das pa'i tshe sa g.yo ba la sogs pa'i cho 'phrul sna tshogs byung ngo / /de nas rtswa can gyi gyad
kyi gtso bo lnga brgyas kun dga' bo la spur sbyong bar gsol te/ 'khor los bsgyur ba'i rgyal po bzhin du shing bal gyi 'dab mas dkris shing ras zung stong gis bcings nas
'bru mar gyis bkang ba'i lcags sgrom du bcug te| bteg pa na gyad stobs po che bzhi dang / brgyad dang / bcu drug gis kyang ma theg go /de'i tshe lha dang mi thams cad
kyis gsol ba btab pas/ grong khyer la lan bdun bskor nas bzhugs pa dang / bya rgod phung po'i ri la 'od srungs 'khor lnga dang lhan cig yod pas shes te/ zhag bdun gyis 'ongs
pa dang sgrom kha rang bye'o/ /de nas mchod pa byas te ras zung stong snyed pas dkris nas ji snyed kyis me sbar yang tshig par ma gyur pas/ thugs rje chen pos nyid kyi
thugs

ka nas ye shes kyi me phyung ste/ zhag bdun lon nas brgya byin 'ongs pa dang me rang zhi ste/ mya ngan 'das pa'i mdo las/ de bzhin gshegs pa'i ring srel spur sgrom ni/ /gyad
kun log ste bteg kyang bskyod ma nus/ /thugs rje chen po'i shugs kyis 'phags nas ni/ /mkha' la rtswa mchog grong khyer bskor zhing gshegs| |rdo rje lta bur mi 'jigs dbang
bsgyur nus/ /thams cad mes ni bzhen par ma gyur te/ /thugs kha nas ni byams pa'i me byung nas/ /zhag bdun bar du bzhen par gyur par bstan/ /zhes so/ /de nas so sos ring
bsrel la bstod par chas pa na/ ma 'gag pas ras kyi dum bu dang shing bal thams cad bgos nas byin pa dang ma ga dhA'i khal phyed shong ba'i bse sgrom brgyad ring bsrel gyis
bkang nas/ mchod pa byas te/ bsdu ba'i tshigs su bcad pa gsungs pa/ ser skya'i grong du shAkya'i rigs/ /yangs pa can gyi li tstsha byi/ / mnyam ka'i grong du ma skyes
dgra/ /'gro na'i grong du 'gro na'i rigs/ /batsa'i gnas kyi ma la dang / /ka la tha yi bu lu ka /rA ma'i grong du kro dha ka /biShNu dwI pa'i bram ze'o/ /thub chen 'di dbang
po/mche ba bzhi gcig lha/ /gandha ra ga rab dga'i grong / /ka lingka yi rgyal po khab/ /rA ma'i grong du klu rgyal po/ /mche ba gcig srin po myur pa gnyis kyis brkus
te khyer ro/ /zhes kyang 'byung ngo / /lung phran tshegs las/ lha'i tshigs bcad/ ser skyar skyes nas mnyam kar byang chub ste| |ka shir chos kyi 'khor lo rab tu bskor/ /la
lar snying rje ldan pa shes rab mchog /rtswa can grong du gshegs nas mya ngan 'das/ /zhes so/ /slob dpon klu sgrub kyis gnas chen po brgyad la bstod pa'i rjes su 'brang
nas

mdzad pa brgyad du yang 'chad de/ khab gnas pa dang byang chub dang / /'khor lo bskor dang gzhan pham mdzad/ /lha las babs dang dge 'dun mthun/ /sku tshe byin brlabs mya ngan
'das/ /grong khyer ser skyar sku bltams pa rnam par dag pa padma brtsegs pa'i mchod rten dang / ma ga dhAr byang chub chen po'i mchod rten dang | wA rA Na sIr chos kyi
'khor lo bskor bas dpal sgo mang gi mchod rten dang | gnyan yod du mu stegs kyi ston pa drug btul bas cho 'phrul chen po'i mchod rten dang / grong khyer gsal ldan du lha'i
gnas su lo gcig bzhugs nas byon pa las lha las babs pa'i mchod rten dang / rgyal po'i khab tu dge 'dun gyi dbyen 'dum par mdzad pas byams dngos kyi mchod rten dang / yangs
pa can du spre'us sbrang rtsi phul ba'i dus su sku tshe'i 'du byed btang ba la slar sku tshe byin gyis brlabs pa'i mchod rten dang / rtswa mchog tu mya ngan las 'das
pa chos rgyal mya ngan med pa'i mchod rten no/ /gzhan yang / rgya che rol mdo rgya che rol pa che chung gnyis yod pa las chen po bod du ma 'gyur gsungs/pa chen po'i rjes
su 'brangs mdzad pa bcu gnyis 'di ltar yang 'chad de/ lha las babs dang bltams pa dang / / rol rtsed mdzad dang mngon par byung / /dka' ba mdzad dang bdud btul ba/ / byang
chub sems dpa'i mdzad pa yin/ /byang chub pa dang 'khor lo dang / /nyon mongs can btul 'dod chags can gcung dga' bo/ zhe sdang can mi'u thung sor phreng can dang / gti
mug can lteng rgyas 'od srungs dang / nga rgyal can ka pi na la sogs pa btul/ yangs pa can du spre'us sbrang rtsi phul ba dang / bya rgod phung po'i ri la nor skyong btul
ba dang /dud 'gro ni/ /dregs pa can btul mya ngan 'das/ /sangs rgyas pa yi mdzad pa yin/ /zhes sangs rgyas kyi

bkar gsungs pa ni bsdu ba'i tshigs su bcad pa'o/ /langkar gshegs pa las/ mdzad pa bcu drug dang / yang dag par sbyor ba las/ mdzad pa bco brgyad du yang bshad mod kyi de dag
'gal bar mi 'gyur bsam ste mdo tha dad pa dang / rgyas bsdus kyis dgongs pa tha dad pa'i phyir ro// //! de'i zhar la bstan pa ji ltar bsdus pa'i tshul ni/ ston pa'i zhal
chems rjes su bsgrub pa dang / ma 'ongs pa'i gdul bya la phan gdags pa dang / bstan pa la sgro skur gyi rtsod pa spang ba'i phyir/ bka'i bsdu ba lan gsum mdzad pa las/
dang po ni lung phran tshegs las sa bla'i lha dag 'di skad ces/ skye ba (kye ma )'phags pa shA ri'i bu 'das pa'i tshe dge slong brgyad khri dang / mo'u 'gal 'das pa'i tshe
bdun khri dang / bcom ldan 'das 'das pa'i tshe brgyad stong (khri )'das te/ dge slong dbang dang ldan pa rnams kyang 'das pas/ shAkya'i bstan pa dud pa tsam du gyur te/
mdo sde dang 'dul ba dang mngon pa dag ni sgrog par mi byed pas lha rnams 'gribs shing lha ma yin rnams 'phel lo/ /zhes sgrogs pa na/ 'od srungs chen pos gnas skabs 'dir
ma bzod nas bsdu bar bzhed nas de'i phyi de dbyar dge bskos pa gang pos gaNDi brdungs te gang ma tshangs brtags pas/ sngon thub pas ba glang bdag bzhin mi mdzes pas gzhan
ma dad gyi dogs nas sum cu rtsa gsum gyi gzhal yas khang shirsha ka'i phug tu btang ba de ma byon nas gang po 'bod du byon te/ 'od srungs la sogs pas 'dus pa'i grogs la
gshegs zhes smras pa dang / de rings thabs su a rokSha brjod nas/ sangs rgyas 'jig rten gzhan du ma gshegs sam/ dge 'dun mi rtsod dam/ chos kyi

'khor lo mu stegs pas ma zlog gam zhes pa la/ gang pos/ blo ldan bstan pa gnas bya'i phyir/ /nyan thos dge 'dun tshogs nas ni/ /de dag der ni 'dus gyur te/ khyod la 'dod cing
don brtson byed/ /gru chen rgyal po de zhig ste/ /ye shes ri yang rnam par nyil/ /bstan pa rab mchog ldan pa yi/ /dge slong mang po rnams kyang zhi/ /gyi na ma lags nges
par ni/ /bdag ni pho nyar 'dir 'ongs na// bstan pa gnas par bya ba'i phyir/ /de bas khyod ni myur du bzhud/ /ces pa dang / ba glang bdag gis/ 'gro ba'i sgron me mgon po
bzhugs na der/ / bdag ni 'gro bar bya ba'i blo yod kyang / /de ni rab zhi pha rol gshegs gyur na/ / blo ldan gang zhig 'jig rten de dag 'gro/ /chos gos lhung bzed rnam
gsum mchog 'di dag khyod kyis dge 'dun rnams la dbul bar gyis/ /bdag ni zhi ba yang srid med par 'gro/ /bdag gi nyes pa 'phags pas bzod par gsol// zhes te lus ye shes kyi
mes bsregs te 'das pa dang / me de bsil bar byed pa'i chu bo'i rgyun bzhi las chos kyi sdom bzhi 'dzin pa'i tshigs su bcad pa bzhi byung ste/ da ltar dus rnams ngan gyur
te/ /sems can so so'i las la brten/ / 'gro ba kun 'jug mkhyen pa yi/ /skye bo'i sgron ma rab tu nub/ /'dus byas phung po skad cig 'jig 'gyur te/ /skye la sogs pa'i sdug
bsngal nyon mongs ldan/ / so so'i skye bo bdag tu nyon mongs te/ /su yis kyang ni byas pa med pa'o/ / mkhas pas rtag tu bag yod pa ru byed/ /yid kyis bsod nams dag ni rab
tu bya/ /'byung po rnams kyis bsags pa'i mtha' 'jig cing / /srog dang bcas pa'i dpal ni g.yos par 'gyur/ /thub pa de la blo mchog yang dag 'dud/ /

bdag gis dgongs pa ma lus kun gyis so/ /dad cing rab tu gus pas bla ma de'i| |phyi bzhin ba glang bdag kyang de ltar song / /zhes so/ /de nas gang pos ring bsrel dang / chos
gos dang lhung bzed bsdus nas 'od srungs la sogs pa la phul te/ mgon po'i sku ni med par des thos nas/ /bsod nams las kyis zhi bar rab tu song / /de yi chos gos lhung bzed
'di yin te/ /des bsam dge 'dun rnams la bzod par gsol/ /zhes pa dang / 'od srungs kyis/ shirsha'i grong mchog ba glang bdag /bsod nams las kyis zhir gyur pa/ khyed cag
de bzhin bsam mi bya/ /'dus te 'gro don phyir blangs bya/ /zhes gsungs nas kun dga' bo so so'i skye bo yin kyang mdo sde gtad pas chu'i zhal ta bar bcug go |de'i tshe ma
skyes dgras 'od srungs la smras pa/ thub pas ni bdag ma sbran na khyod 'da' ba'i tshe sbron cig ces so/ /de nas 'od srungs kyis mnyam par bzhag nas gzigs pas kun dga' bo
la dgra bcom pa'i skal pa yod cing skyo bas 'dul bar mkhyen te/ dge slong gi dge 'dun gangs kyi glang po ltar gnas pa rnams kyi nang na/ khyod 'dod chags kyi rdul la gnas
pa sdod par mi 'os pas song zhig ces pa dang / kun dga' bos bsam pa/ khye'u bzhi'i ting nge 'dzin gyi mdo las/ sgra gcan 'dzin 'di nga yi bu//kun dga' bo ni go re long
// 'di gnyis drang srong che rnams la/ /mngon sum du ni yongs su gtad/ /ces pas bdag cag gnyis gnyer gtad kyang de mi byed par skrod pa snyam ste/ bdag gi lta ba dang tshul
khrims kyang ma nyams na ci'i phyir skrod ces pa dang / khyod chos kyi rgyal po'i zhabs 'bring lta ba dang / tshul khrims ma nyams pa la ngo mtshar ba ci

yod| khyod kyis bud med rab tu 'byin pa'i gsol ba btab pas lnga brgya phrag gcig rtags tsam 'dzin par gyur pa dang / sru skye rgu'i bdag mo ni bcom ldan 'das kyi yum gyi dod
yin pas drin che ba'i phyir ro/ /bdud kyis mya ngan las 'da' bar gsol ba btab pa na khyod la lan gsum du dris kyang lan ma byung bas 'das pa dang de'i tshe kho bo bdud
kyis byin gyis brlabs pas ma thos so/ /bcom ldan 'das kyis phung po la mkhas pa'i dri ba dris pa na/ khams la mkhas pas lan btab pa dang / na bza' drubs pa na rdog pas brdzis
pa dang / zhal skyems pa na chu rnyog ma can drangs pa dang / bslab pa ni phran tshegs la bag yangs byar yod kyis dris shig gsungs pa la ma dris pas da lta rtsod pa
dang bcas pa dang / bcom ldan 'das kyi sku gser gyi kha dog lta bu mchi mas dri ma can du byas pa dang / thub pa'i gsang gnas sbubs su nub pa bud med dang spyod pa dman pa
la bstan to zhes spyo ba brgyad byas te bskrad pa na/ ma 'gags pas smras pa kun dga' bo med na ji ltar bshad par bya/ 'od srungs kyis smras pa/ yon tan dang ldan mod de
dang lhan cig tu mi gnas so/ /de nas 'od srungs kyis khyod dgra bcom pa thob pa na 'dir shog cig ces pa dang / kun dga' bos dge 'dun la phyag btsal te/ yul br-idzi'i grong
khyer du song nas dbyar de tshul bzhugs te/ khyim bdag gi bu bzhi rab tu phyung bas dgra bcom pa thob pa dang / de dag gis mkhan po la dgra bcom pa'i skal pa yod par mthong
nas/ go'u tam khyod ni bag med ma mdzad par| |shing drung 'thibs po brten nas mya ngan 'da'/ /thugs la bzhag ste bsam gtan mdzod cig dang / /ring por mi thogs zhi ba'i
gnas thob 'gyur/ /

zhes bskul ba dang / de gsan nas zhag bdun mnyam par bzhag pas dgra bcom pa thob ste nam mkha' la gshegs pa dang 'od srungs la sogs pas bsu ba byas so/ /de nas shing nya gro
dha'i phug dben zhing nyams dga' bar/ rgyal po ma skyes dgras sbyin bdag mdzad nas/ 'od srungs la sogs pa'i dgra bcom pa lnga brgya 'tshogs te/ chos gos bzhi brgya dgu
bcu rtsa dgu bting ba'i seng ge'i khri la kun dga' bo bzhugs su gsol te/ 'od srungs kyis thal mo sbyar bas/ ston pa 'jig rten phan bzhed pa/ /rgyal bas gsungs pa'i chos rnams
kyi/ / rnam pa mchog ni gang bshad pa/ /tshe dang ldan pas mdo sde gsungs/ /zhes gsol ba dang / lha dag gis tshigs su bcad pa/ 'phags pa 'di yang dogs med par/ /seng
ge'i sgra bzhin chos kyang 'chad/ /zhi ba'i chos 'di bshad pa la// dad pas chos ni nyan par gyis/ /zhes so/ /de nas kun dga' bos mnyam par bzhag pas thams cad dran par gyur
te/ dad pa dang gus pa dang snying rje chen pos sems rtse gcig tu byas te/ 'di skad bdag gis thos pa dus gcig na/ bcom ldan 'das wA rA Na sI drang srong lhung ba ri dwags
rgyu ba'i tshal na bzhugs te| zhes pa la sogs pa bden pa bzhi'i chos lan gsum du bzlas te/ tha ma gang las 'phraus nas yul gang du/ gang zag gang la bstan pa thams cad
zhal thon du mdzad nas bsdus pa 'od srungs chen pos lung 'di snyed cig ste 'di las lhag pa med do/ /zhes gsungs nas khri las babs pa dang / lhas tshigs su bcad pa/ gang
la bdag gis sngon thos pa/ /chos ni thar pa'i bde ba byed/ / 'di skad thos zhes sbyor ba dang / /de yang de ring bsgrags pa yin/ /zhes so/ /

de'i rjes la 'phags pa nye ba 'khor bzhugs pa la/ 'od srungs kyis snga ma bzhin du zhus pa dang / des kyang 'di skad bdag gis thos pa dus gcig na/ bcom ldan 'das gnyan yod
na bzhugs te/ zhes pa nas/ sham thabs zlum po dang chos gos zlum po dang / pham pa las 'phros pa/ dus gang gi tshe/ yul gang du| gang zag gang la/ chos gang gsungs pa'i gdul
byar gtogs pa'i 'dul ba thams cad bsdus te/ snga ma bzhin du babs so/ /de'i rjes la 'od srungs kyis dge slong dag bcom ldan 'das kyis gsungs pa'i ma mo gang yin pa de
ni bdag nyid kyis bsdu bar bya'o/ /zhes khri de nyid la bzhugs nas/ dus gang gi tshe| yul gang du/ gang zag gang la/ chos gang gsungs pa'i mngon pa thams cad bsdus pa dang
/ kun shes kauNDi Nya la sogs pas bsngags so/ /de'i tshe 'od srungs kyis/ kye ma stobs bcu mnga' ba'i gsung ni tshad med pa'i/ /'gro la phan phyir chos kyi bstan bcos
'di bsdus pas/ /gang na 'jig rten blo ngan mun byed chud zos pa/ /blo gros rab rib bsal nas sgron mer yang dag bstan/ / bdag gis thub pa'i sde snod la/ /yang dag bsdus nas
chos la bzhag /gcig nas gcig tu yun ring bar/ /ston pa'i bstan pa gnas gyur cig /ces gsungs nas slar yang 'di skad ces/ kun dga' bo shes par gyis shigabacom ldan 'das kyis
bstan pa nga la gtad do/ /ngas kyang khyod la gtad do/ khyod kyis rgyal po'i khab na ded dpon zhig gi bu sha na'i gos kyis g.yogs pa zhig rgya mtsho las log nas thub
pa'i bstan pa lo lnga'i dus ston byed pas de la gtod cig ces pa nas ma skyes dgra na bas gnyid du song ngo / /de nas bdag

nyid ri bya rkang can la 'dzegs te ri gsum gyi dbus su rtswa bting nas gos phyag dar khrod kyi gos gyon te/ bdag gi lus ri gsum gyis g.yogs la ma skyes dgra 'ongs nas sgo phye
ste byams pa'i bstan pa ma rgyas kyi bar du byin gyis brlabs par gyur cig ces brjod nas mya ngan las 'das so/ /de'i tshe ma skyes dgra gnyid sad pa dang kun dga' bos
khrid do/ /'od srungs kyi spur bstan pa na rgyal pos 'di zhugs la bzhen par bgyi'o zhes pa la/ 'di ni byams pa'i gsung rab byung gi bar du byin gyis brlabs te nyan thos bye
ba phrag dgu bcu rtsa dgus sbyangs pa'i yon tan blangs nas dgra bcom pa mngon sum du byed do/ / zhes so/ /de nas ma skyes dgras smras pa/ kun dga' bo 'od srungs kyis bdag
ma sbran pas khyod 'da' ba'i tshe bdag sbron cig ces so/ /de nas sha na'i gos can rgya mtsho las log nas/ kun dga' bo 'od ma'i tshal na bzhugs pa la phyag 'tshal de/
bdag lo lnga'i dus ston bgyid par 'tshal na/ bcom ldan 'das gang na bzhugs zhes pa la de 'das so zhes brjod pas/ brgyal te brgyal sangs pa na lo lnga'i dus ston byas nas
rab tu byung ste chos thams cad khong du chud par gyur to/ /de'i tshe kha cig gis/ kun dga' bo yang rgas par gyur/ de'i dran pa yang nyams par gyur zhes brjod pa kun dga'
bos gsan pa dang / ya rabs de dag sngar 'das te/ /gsar bu de dang bdag mi mthun/ /bdag ni gcig pu bsam gtan la/ /sgo nga las skyes bzhin du gnas/ /zhes te sha na'i gos can
shes par gyis shig 'od srungs kyis nga la bstan pa gtad do/ /ngas khyod la gtad do/ khyod kyis yul bcom brlag nas spos tshong sbas pa'i bu nyer

sbas la gtod cig bcom ldan 'das kyis nga 'das nas lo brgya lon pa na/ mtshan dang mi ldan pa zhes bya ba sangs rgyas kyi bya ba thams cad byed do zhes lung bstan to zhes smras
so/ /de nas ma skyes dgras kun dga' bo mnyam ka'i grong du gshegs par zhus shing li tsa byi rnams kyis yangs pa can du gshegs par zhus pas ma gnang par ganggA'i dbus
su rdzu 'phrul gyis bzhugs so/ /de'i tshe drang srong nyi ma'i gung zhes bya ba 'khor lnga brgya dang bcas pa rdzu 'phrul gyis der 'ongs pa dang / chu'i dbus su sa gzhi sprul
nas gsol ba dang bzhi'i las kyis dgra bcom pa'i 'bras bu thob zer te rab bzang bzhin du mya ngan las 'da' bar zhus pas ma gnang bar khyod kha cher song la sangs rgyas
kyi bstan pa zungs shig dang / bcom ldan 'das kyis lung bstan te/ nga 'das nas lo brgya lon pa na dge slong nyi ma'i gung zhes bya ba 'gyur ro ('byung ngo )/ /zhes so/
/de nas nyi ma'i gung gis kha cher klu gdug pa can btul nas yul byas te ri spos ngad dang ldan pa nas gur gum blangs te btab nas 'khor dgra bcom pa lnga brgya dang lhan cig
tu gnas so/ /mdor na sha na'i gos can gyis nyer sbas rab tu byung nas gtad cing des nyi ma'i gung pa la'o/ /des nag po la'o/ /des legs mthong la'o/ ! /bsdu ba gnyis pa
ni yangs pa can gyi dge slong kha cig gis rnyed pa dang bkur sti'i phyir dam pa'i chos 'dul ba dang 'gal ba chang rgyu mar blug nas 'thung ba dang / phyi dro'i kha zas lan
tshwa can zos na nyes pa med pa la sogs pa mi rung ba'i gzhi bcu byas pa bsal ba'i phyir/ dus thub pa 'das nas lo brgya rtsa bcu na grong khyer yangs pa can du rgyal po
dharma a sho ka chos rgyal mya ngan

med kyis sbyin bdag byas nas thams cad 'dod pa la sogs pa dgra bcom pa bdun brgya 'dus nas zhal 'don du mdzad pas bsdus te/ thams cad kyang kun dga' bo'i mkhan bu sha stag
go /bsdu ba gsum pa ni grong khyer ma hu ri zhes bya ba'i tshong dpon zhig rigs nyams pa na bu btsas te/ mahA de ba zhes btags pa na de nas (pha )tshong la song ba'i 'og
tu ma la mi rigs pa spyad de pha 'ongs pa na/ pha la dug btang nas bsad pa dgra bcom pa zhig gis gzigs pas na/ de yang bsad do/ /yang mas gzhan dang mi rigs pa spyad pas
ma bsad do/ /mtshams med pa gsum byas pas 'gyod pa skyes te sde snod gsum la mkhas par gyur pa dang / nyan thos rtsa ba'i sde pa bzhi las bco brgyad du gyes te/ sde pa tha
dad pa'i 'khor lo las/ shar dang nub dang gangs ri dang / /'jig rten 'das par smra ba dang / /rtag par smra ba'i sde pa rnams/ /lnga tshan dge 'dun phal chen te/ /bzhi
pa dang ni 'od srungs dang / /sa ston dag ni chos srung dang / /mang thos gos dmar slob ma dang / /rnam par phye ste smra ba rnams/ /thams cad yod par smra ba'i sde/ /rgyal
byed tshal na 'jigs byed gnas/ /gtsug lag khang chen gnas brtan pa/ /sar sgrogs ri dang srung ba pa/ /gnas ma bu yi sde pa rnams/ / kun gyis bkur ba rnam pa gsum/ /yul
don slob dpon bye brag gis/ /tha dad rnam pa bco brgyad gyur/ /zhes so/ /mdor na so so'i chos la sgro skur zhugs pa bsal ba'i phyir/ sangs rgyas 'das nas lo sum brgya na
kha che'i yul bye brag kun pau na zhes bya ba'i dgon pa dzA landha rar rgyal po ka ni kas sbyin bdag mdzad de/ byang chub sems dpa' lnga brgya/ seng ge la sogs pa dgra
bcom pa

lnga brgya/ so so'i skye bo'i paNDi ta lnga brgya ste stong lnga brgya 'dus pas chos thams cad dag par mdzad do/ /de'i tshe so so'i skye bo gzungs ma thob pa dag bka' lhag
chad du 'don pa mthong ba dang / thub pa'i gsung mi nyams par bya ba'i phyir gleg bam la yi ger bkod de/ nye ba 'khor gyis bcom ldan 'das 'dul ba yi ger mi bri 'dul ba dang
'dra ba yi ger mi 'bri zhes gsungs na/ ma 'ongs pa'i sems can dag dran pa nyams par gyur na ji ltar bgyi zhes zhus pas/ bcom ldan 'das kyis nye bar 'khor/ dran pa nyams
na lo ma la yi ge bris te bcang bar bya'o/ /zhes bya ba'i dus su gyur to/ /theg pa chen po'i skad du ni rgyal po'i khab kyi lho phyogs bi ma la samba ba zhes bya bar byang
chub sems dpa' 'bum phrag bcu 'dus te/ 'jam dpal gyis mdo sde dang / phyag na rdo rjes mngon pa dang | mgon po byams pas 'dul ba bsdus so/ /zhes grags so/ /de yang phyag
na rdo rje dbang bskur ba'i rgyud/ gsang ba bsam gyis mi khyab pa'i mdo las/ sdud pa po phyag na rdo rje dang / mdo nyi ma'i snying po dang / lung phran tshegs las/ sdud
pa po kun dga' bo gsungs pa ni mi 'gal te/ bsil ba tshal gyi mdo las| mang du thos pa gsang sngags 'chang / /kun dga' bo la phyag 'tshal lo/ / zhes so// //!gnyis pa bka'i
rang bzhin la gsum ste/ sgra bshad dang / mtshan nyid dang | dbye ba'o/ /dang po ni bka' zhes pa sangs rgyas kyi gsung yin la/ de ngag gi gsung rnams kyi nang na mchog
gam rab tu gyur pas na gsung rab ste de'i khyad par gyi chos ni/ chos rjes su dran pa las/ thog mar thos na dad pa'i rgyur

'gyur bas dge ba/ bar du bsam na dga' ba'i rgyur 'gyur bas dge ba/ mtha' mar bsgom na nyon mongs pa sel ba'i rgyur 'gyur bas dge ba/ don tha ma bden pa bzhi ston pa bzang po/
tshig 'bru bzung sla bas bzang po/ yongs su rdzogs pa/ yongs su dag pa/ yongs su byang ba/ tshangs pa spyod pa zhes so/ /mdor na don dang byed pa 'bras bu gsum dang ldan
pas te/ rgyud bla ma las/ gang zhig don ldan chos dang nyer 'brel zhing / khams mu stegs byed pa bkon bu tshal bas/ rang bzhin gyi dag pas yongs su mngon du byed dus
gsum nyon mongs kun nas spong byed gsung / zhi ba'i phan yon ston par mdzad pa gang / /de ni drang srong gsung yin bzlog pa gzhan/ /zhes so/ / yang na brjod bya bslab pa
gsum ston pa dang / rjod byed ngag tshig gi dri ma med pa dang / sgrub byed tshad ma gsum dang ldan pa dang / 'bras bu phan pa gsum byed pa'i chos bzhi ldan te/ bslab pa
gsum ston ngag tshig dri ma med/ /tshad ma gsum ldan thog mtha' bar dge ba/ /'di ni chen po'i bstan par rgyal bas gsungs| |bzlog pa gzhan gyi gzhung dang gzhung gzhan yin/
/zhes so/ / mtshan nyid ni ngag gang zhig dngos kyi bdag rkyen sangs rgyas las byung ba ste/ ngag ces pas dngos med dang / shes pa dang / bdag rkyen sangs rgyas las byung
zhes pas mu stegs kyi gzhung dang dngos kyi zhes pas bstan bcos rnams bcad/ dbye na drug ste/ dus dang / gdul bya/ brjod bya/ brjod tshul/ gnyen po dang / bdag rkyen gyi
sgo nas dbye ba'o/ /dang po dus ni bka' 'khor lo gsum ste gong du bshad zin to/ /gnyis pa gdul bya'i 'khor gyis dbye na dbang po rnon po la gsang sngags dang / brtul po
la mtshan nyid kyi theg pa gnyis te/ rgyud thun mong

ma yin pa'i gsang ba las/ don gcig na yang ma rmongs dang / /thabs mang dka' ba med pa dang / /dbang po rnon po'i dbang byas phyir/ /sngags kyi theg pa khyad par 'phags/ /zhes
so/ /mtshan nyid la yang nyan thos dang / rang sangs rgyas dang / byang chub sems dpa'i theg pa dang gsum ste/ lang kar gshegs pa las| byis pa rnams ni yongs drangs phyir/
/theg pa tha dad ngas bshad do/ / zhes so// //! gsum pa la gnyis te shes bya gnas lugs dang / sgrub pa nyams len gyi dbang du byas pa'o/ /dang po kun rdzob ston pa
drang don dang / don dam ston pa nges don gyi mdo gnyis te/ blo gros mi zad pas bstan pa'i mdo las/ mdo gang kun rdzob bsgrub par bstan pa de ni drang ba'i don gyi mdo zhes
bya la/ don dam bsgrub par bstan pa de ni nges pa'i don gyi mdo zhes bya'o// //! gnyis pa ni sde snod gsum ste/ bslab pa gsum mdo tsam du ston pa mdo sde dang / shes rab
gtso bor ston pa mngon pa dang / tshul khrims gtso bor ston pa 'dul ba ste/ sems ni tshul khrims kyi 'bras bu dang shes rab kyi rgyu yin pas de dag gi shugs las grub bo
zhes sam/ yang na sems gtso bor ston pa gsang sngags so/ /snga ma dag lhag pa'i sems kyi bslab pa ston pa mdo sde dang / shes rab ston pa mngon pa dang / tshul khrims ston
pa 'dul ba'i sde snod ces 'chad do// //! bzhi pa brjod tshul gyis dbye na/ gsung rab yan lag bcu gnyis te/ don mang po tshig nyung ngus ston pa mdo sde dang / tshigs
bcad dang tshig lhug pa spel ba dbyangs

kyis bsnyad pa'i sde dang / shA ri'i bu lta bu lung bstan pa'i sde/ tshigs su bcad pa 'ba' zhig pa'i sde dang / sor mo'i phreng ba la dmigs pa lta bu ched du brjod pa dang
/ wA rA Na sIr zhes pa lta bu gleng gzhi dang / dpe'i sgo nas don gyi rtogs pa brjod pa dang / sngon gyi byung tshul de lta bu byung ba dang / byang chub sems dpa'i skyes
pa rabs kyi mdo dang / byang chub sems dpa'i sde snod kyi brjod bya bstan pa shin tu rgyas pa dang / rigs can gsum gyi ngo mtshar ston pa ches rmad du byung ba'i mdo dang
/ chos kyi mtshan nyid ston pa rnam par gtan la dbab pa'i sde'o/ /de la dang po lnga nyan thos kyi mdo sde'i sde snod dang / de nas bzhi gnyis ka'i 'dul ba dang / de nas
gnyis gnyis ka'i byang chub sems dpa'i mdo sde dang / tha ma gnyis ka'i mngon pa'i sde snod de rang sangs rgyas nyan thos kyi khongs su bsdu'o// //! lnga pa gnyen pos dbye
na/ nyon mongs pa brgyad khri bzhi stong gi gnyen por chos kyi phung po brgyad khri bzhi stong ste/ mdzod las/ spyod pa rnams kyi gnyen por ni/ /chos kyi phung po mthun
par gsungs/ /zhes so// //! drug pa la gsum ste/ dngos su zhal nas gsungs pa dang / byin gyis brlabs pa dang / rjes su gnang ba'i bka'o/ /dang po ni 'phags pa sdud pa lta
bu'o|| !gnyis pa ni sa'i snying po'i spyi bor phyag g.yas pa gser gyi mdog can bzhag pas mdo sde sa bcu pa gsungs pa sku yis dang / rab 'byor khyod byang chub sems dpa'
rnams las brtsams te yum la spobs par byos shig gsungs pas rab 'byor gyis yum bstan pa lta bu gsung gis dang / bcom ldan 'das zab mo snang ba zhes bya ba la snyoms par
zhugs nas shA ri'i bu la dri ba dang /

spyan ras gzigs la lan 'debs pa'i spobs pa byung nas gsungs pa'i shes rab snying po lta bu thugs kyis byin gyis brlabs pa'o/ /gsum pa ni mdo sde snying rje chen po padma dkar
po las/ dge slong dag nga'i chos rnams sdud par byed pa de'i tshe/ thog mar 'di skad bdag gis thos pa'i zhes pa'i tshig gsum gyis gleng slong la bar du mtshams sbyor gyi
tshig chug mthar bcom ldan 'das kyis gsungs pa la mngon par bstod ces bya ba chug cig ces gsungs pa lta bu'o/ /! gnyis pa bstan bcos la sgra bshad ni/ shastra zhes pa
sha sha sa la~XX 'chos pa dang / tra tra ya na skyob pa yin pas slob ma'i blo nyon mongs pa'i dgra las 'chos shing ngan 'gro dang srid pa'i sdug bsngal las skyob pa ste/
rnam bshad rig pa las/ nyon mongs dgra rnams ma lus 'chos pa dang / /ngan 'gro'i srid las skyob pa gang yin pa/ /'chos skyob yon tan phyir na bstan 'chos te/ /gnyis po 'di
dag gzhan gyi lugs na med/ /ces so/ /yang na rnam rtog sel ba dang / ngar 'dzin 'chos pa ste/ rtog rnams sel bar byed pa dang / / 'dzin pa 'chos phyir bstan bcos so/ /zhes
so/ /de bka' la'ang yod mod kyi sgra bshad la khyab ches skyon ma yin no/ /de'i mtshan gzhi ni sangs rgyas bzhugs pa dang / 'das pa na yang rung gang zag dam pas bka'i
dgongs pa 'grel ba ste| spyod 'jug lta bu'o/ kha cig sangs rgyas 'das nas byas pa rnams bstan bcos so/ /zhes pa ni rjes su gnang ba'i bka' la khyab ches shing thub pa bzhugs
dus su mdzad pa'i chos kyi phung po shA ri'i bus zhes pa la sogs pa mngon pa sde bdun la ma khyab bo// //

! gnyis pa mtshan nyid ni rtsom pa po tshad dang ldan pas byas pa bka' de la brten nas bka'i dgongs 'grel du byas shing / byed pa thar pa thob pa dang rjes su mthun pa ste/
rgyud bla ma las/ gang zhig rgyal ba'i bstan pa 'ba' zhig gi |dbang byas rnam g.yeng med yid can gyis bshad/ /thar pa thob pa'i lam dang rjes mthun pa/ /de yang drang srong
bka' bzhin spyi bos blang / /zhes so/ / de yang 'phags pa/ yi dam lha'i zhal gzigs pa'am/ lnga rig pa bla ma dam pa'i gdams ngag yod pa'i rtsom pa po tshad dang ldan
pa'i zhes pas de la gzhan pa'i ngag rnams bka' la brten zhes pas/ bka' nyid dang / thar pa thob ces pas mu stegs kyi gzhung rnams bsal to// //! gsum pa dbye ba la gsum ste/
bshad bya bka'i dbang gis dang / byed pa las kyi dbang gis dang / rang gi ngo bo'i dbang gis dbye ba'o/ /dang po la gnyis las bka' tsam gyi dgongs 'grel gyi chos ni sgra
dang tshad ma ste gsung rab gyi gzhung dang don gyi cha gsal bar byed pa brda sprod pa bzhi dang / slob dpon tsandra go mi'i sgra tsandra pa dang / slob dpon zla ba grags
pa'i sgra kun tu bzang po la sogs pa dang / slob dpon phyogs kyi glang po'i tshad ma kun las btus pa dang / chos kyi grags pas mdzad pa'i rnam nges/ rnam 'grel/ rigs
thigs/ 'brel ba brtag pa/ rgyud gzhan grub pa/ rtsod pa'i rigs pa/ gtan tshigs thigs pa ste tshad ma sde bdun la sogs pa'o// //! gnyis pa bka' bye brag gi rnam 'grel la 'khor
lo gsum las/ dang po bden pa bzhi'i 'khor lo'i lta ba gang zag gi bdag med 'grel pa'i

bstan bcos ni/ thub pa zhi bar gshegs nas lo brgya bcu gnyis na grong khyer bcom brlag tu dgra bcom pa nyi ma gung pa la sogs pas mdzad pa'i bye brag tu bshad mdzod chen mo
dang / slob dpon dbyig gnyen gyi mdzod rtsa 'grel la sogs pa yin la/ kun rdzob spyod pa gzhan la gnod pa gzhi dang bcas pa spong ba 'dul ba lung gi dgongs pa 'grel ba slob
dpon yon tan 'od kyis 'dul ba mdo rtsa dang lasa~X~XX karma sha tam dang / shAkya 'od kyi sum brgya pa dang / de'i 'grel pa 'od ldan dang / kA ri kA dang / shAkya bshes
gnyen gyi rgya cher 'grel pa la sogs pa'o// //! bar pa mtshan nyid med pa'i 'khor lo'i lta ba 'grel pa dbu ma rtsa ba shes rab dang / mngon rtogs rgyan gnyis mi 'dra ba'i
rgyu mtshan ni yul dang yul can nam dngos shugs kyis byed pa'o/ /zhes 'chad do/ /'di ltar mdo sde dngos su brjod pa stong nyid gsal bar byed pa slob dpon klu sgrub kyi
rtsa ba shes rab dang rigs pa drug cu dang / stong nyid bdun cu dang / rtsod zlog dang / ga las 'jigs med dang / zhib 'thag dang / tha snyad grub pa ste/ rigs pa'i tshogs
drug dang / Arya de ba'i bzhi brgya pa dang / lag tshad rab byed dang / zla ba grags pa'i dbu ma la 'jug pa tshig gsal dang / sangs rgyas bskyangs kyi 'grel ba buddha pa
li ta la sogs rtsa 'grel la sogs yin la/ shugs la bstan pa lam rim mngon rtogs brgyad du 'grel ba byams pa mgon po'i mngon rtogs rgyan dang / phyogs glang gi brgyad stong
pa'i don bsdu ba dang / daMShti se na'i 'bum TI ka dang / thogs med kyi de nyid rnam par nges pa dang / dbyig gnyen gyi nyi khri gzhung 'grel/ 'phags pa grol

sde'i nyi khri snang ba dang / btsun pa grol sde'i nyi khri rnam 'grel/ seng bzang gi brgyad stong 'grel pa dang / rin chen sgron ma dang / sangs rgyas ye shes kyi sdud 'grel
dang / bi ma la mi tra'i sher snying rgya cher 'grel dang / shAnti pa'i dag ldan la sogs pa'o// //! tha ma don dam nges pa'i lta ba/ kye rgyal ba'i sras dag khams gsum
par snang ba 'di dag sems tsam mo zhes pa'i don 'grel pa/ slob dpon thogs med kyi mngon pa kun las btus dang / byams pa mgon po'i mdo sde rgyan dang / dbus mtha' dang /
dbyig gnyen gyi nyi shu pa dang / sum cu pa dang / phung po lnga'i rab tu byed pa dang / rten 'brel chen mo dang / dbus mtha'i Ti ka rnam bshad rig pa dang / phyogs glang
gi dmigs pa brtag pa la sogs pa'o/ /bar pa dang tha ma gnyis kyi spyod pa gzhan don snying rje chen po kun rdzob byang chub kyi sems gsal bar byed pa slob dpon thogs med
kyi sa sde lnga dang / zhi ba lha'i bslab btus dang / spyod 'jug dang / mdo kun las btus pa dang / klu sgrub kyi rin chen phreng ba dang / bshes spring dang / sems 'grel
dang / mdo kun las btus pa la sogs pa dang / tsandra go mi'i sdom pa nyi shu pa dang / slob ma la spring yig dang | rta dbyangs kyi mi dge ba bcu bstan pa dang / jo bo rje'i
byang chub lam sgron dang / spyod pa bsdus pa'i sgron ma dang / lam rim la sogs pa'o// //!gnyis pa byed las kyis dbye na gsum ste/ rtsa sher mngon rtogs (rgyan ) lta
bu bka' zab mo 'byed pa'i bstan bcos dang / spyod 'jug lta bu rgya chen po sdud pa'i bstan bcos dang / mdor byas sam mtsho skyes lta bus 'khrugs pa go

rim sdebs pa'i bstan bcos so// //! gsum pa rang gi ngo bos dbye na gsum ste/ thos pa las byung ba/ rna par thar pa dbab pa las/ don med bya rog so rtog lta bu/don log ma bag
ma len/don dang ldan/ sangs rgyas so//ngan g.yo dang brtse bral dang sdug bsngal spongs/ /thos pa dang rtsod pa sgrub pa lhur len pa/ bstan bcos drug bral gsum du 'dod/
/ces pas|brjod bya kun slong byed pa gsum mo/ /dum bu gsum pa rab kyi 'bring / / dum bu bzhi pa rab kyi mtha'/ /dbyibs sgong bcad pa lta bu rab/ /padma'i 'dab ma lta bu
'bring / /sgo nga bshags pa lta bu mtha'/ kha dog dkar ser dmar la smug /bkrag mdangs ldan zhig 'tsher ba'o/ /mthug la bar gyi lha ba chung ||yul snyoms srab mthug khyad
par chung / /rtsa ro srin khung la sogs pa'i// skyon drug med pa'i ka pA la/ /ri mo shing lo rgyas pa yi/ /yal ga'i rtse la 'bras bu chags/ /rtse mo tshangs bug snyog pa
'dra/ /ri mo zhib tu brtags pa na/ /rgyal ba rigs lnga'i phyag mtshan nam/ /phrin las zhi rgyas dbang drag bzhi/ /grub pa'i rtags su ri mo yong / /de rnams 'tshogs na bzang
ba'i rab/ /'ga' tsam 'dug na bzang ba'i 'bring / shing lo legs na don med la sogs drug ni 'di'i dbye ba ma yin te drug bral zhes so/ /chos kyi rang bzhin ngos bzung ba
bshad zin to// //! gnyis pa bshad cing mnyan pa'i tshul la gnyis te/ bshad pa'i tshul dang | mnyan pa'i tshul lo/ /dang po la bzhi ste/ 'chad pa po'i khyad par dang / des
nyan pa po snod du rung bar bya ba dang / snod du gyur pa la chos bshad thabs kyi yan lag dang / yan lag des bshad pa la 'jug pa'i tshul lo/ /dang po ni

theg chen pa'i dbang du mdzad nas mdo sde rgyan las/ bshes gnyen dul ba nyon mongs pa/zhi ting 'dzin/dang rab shes rab kyi bslab pa'o//zhi dang / /yon tan slob ma bas|lhag
par chos 'chad pa la brtson byas lung gis phyug /de kho na nyid kyi bden pa rab tu rtogs pa smra mkhas ldan/ /brtse ba'i bdag nyid skyo yid spangs la bstain/ / zhes pas sems
dang / chos la dbang po'i yon tan lnga phrag gnyis dang ldan pa yin la/ chos ston pa'i dbang du byas na mtshan nyid bzhi ldan te/ rgyan las/ rgya che the tshom spangs
pa dang / /gzung 'os de nyid gnyis ston pa/ /de ni byang chub sems dpa' yi/ /ston pa phun tshogs yin zhes bya/ /zhes so/ /yang na dgu dang ldan pa ste/ rgyan las/ sems dpa'
mchog gi ston pa ni/ /ngag rang gi 'byor pa la 'jam zhing dga' ba/rgyags bral mi chos la/skyo dang / /gsal zhing 'chad pa la mi ltos pa|sna tshogs rigs pa dang / /go
zhing zang zing med kun 'gro/ /de la mi ltos pa dang theg pa 'og ma sa gong ma'i yar ldan du 'chad pa'o//zhes so/ /de dag mdor bsdus na gsum ste|bshad bya'i don la mkhas
pa dang / 'chad par byed pa'i tshul la mkhas pa dang | bla mar 'os pa'o/ ! /dang po ni lung dang rigs pa man ngag dang ldan pas spyir sde snod la mkhas shing bye brag bshad
bya'i chos kyi don la mkhas pa'o// gnyis pa ni mngon shes sam lus ngag gi rtags sam/ tha ma dri rtog gi sgo nas kyang 'khor gyi snod shes pa dang / lha'i bu'i tshig lta
bu ma yin par ngag gi sdeb sbyor mkhas pa dang / skad zha ba dang gogs pa lta bu ma yin par dbyangs snyan pa gsum mam/ yang na gzhung gi stod smad la sogs pa gang nas bshad
kyang 'brel ba dang / rgyas bsdus la sogs pa ji ltar bshad kyang ran pa/ gzhi

btul ba la sogs pa ji ltar bshad kyang 'thad pa gsum mo/ /gsum pa ni/ shes kyis khe dang snyan dang rnyed mi 'tshol/ /zhes pas rnyed pa dang bkur sti la sogs pa'i zang zing
la mi lta ba dang / spyod 'jug las/ nya pa gdol pa zhing pa la sogs pa/ /rang gi 'tsho ba tsam zhig sems pa yang / /tsha dang grang la sogs pa'i gnod bzod na/ /'gro ba bde
phyir bdag ltas cis mi bzod/ /ces pas phral gyi tsha grang la sogs pa la dub pa dang / 'khor gyi log bsgrub dang gzhan gyi rtsod pa na yid skyo ba med pa dang / nyes ltung
la sogs pas ma gos te kun tu spyod pa gtsang zhing bzang bas kun gyis bkur bar 'os pa ste/ blo gros rgya mtshos zhus pa'i mdo las/ chos smra bas gtsang sbra dang kun
tu spyod pa gzo bas legs par sogaXs pas ma go ba go bar bya'o/ /zhes so/ /de lta bus bshad na 'khor gyi skye bo la mdzes shing mdzes pa yin te/ rgyan las/ de ltar blo bzang
skyo ba med ldan brtse ba can/ /snyan par rab grags cho ga bzang shes ldan pa yis// byang chub sems dpa' legs par smra ba yin pa ste/ /bshad pas skye bo'i nang na nyi
ma bzhin du lham/ /zhes so/ /gnyis pa snod du rung bar bya ba ni zla ba sgron ma las| snod nyams gyur la nam yang ni/ /dam chos bstan par mi bya'o// zhes pa dang / spyod
'jug las/ ma gus pa la chos mi bshad/ /ces pas snod du ma rung na bshad pa don med par 'gyur bas/ de la nyan pa po'i skyon ni rnam bshad rig pa las/ don du gnyer ba med
pa dang / /ngag 'khyal dang ni ma dad dang | |phyi rol rnam g.yeng nang bsdud dang / /skyo ba nyan pa'i dri ma yin/ /zhes pas lnga (drug)gsung / bsdus na gsum te/ snod kha
bub lta bu ma rtogs pa'i sgo

nas chos thos pa don du mi gnyer ba dang / snod mi gtsang ba lta bu log par rtog pa'i sgo nas chos thos pa don ma yin pa dang / snod zhabs rdol lta ba'i sgo nas chos thos pa
don med par 'gyur ba'o// //! dang po la gsum ste/ thog mar chos thos pa nyid du mi 'dod pa dang / 'dod kyang rab tu mi 'jug pa dang / 'jug kyang tha mar mi brtson pa'o/
/dang po ni| gal te chos 'di khungs mi btsun pa'am/ brjod bya mi bden pa'am dgos pa med pas so snyam na/ ma yin te/ dam pa'i chos ni dang po sems bskyed/ bar du tshogs bsags
nas tha ma mdzad pa bcu gnyis kyi tshul du rang gzhan gyi don mthar thug pa'i sangs rgyas kyi gsungs te/ byang chub sems dpa' dang dgra bcom pa rnams kyi zla la gzung
nas gzhan don du mdzad pas bsdus shing / de'i dgongs pa mgon po byams pa la sogs pas bkrol te/ de dag skad gnyis smra ba rnams kyis phyin ci ma log par bsgyur nas/ bla
ma dam pa rnams kyis gcig nas gcig tu brgyud de gsungs pa khungs btsun la brjod bya bden pa gnyis sam thabs shes rab zung 'brel ston cing / dgos pa gnas skabs lha mi dang
mthar thug byang chub gsum thob pa yin no/ /shes ldan dag chos ni de ltar rang bzhin bzang po yin na cis mi 'dod ces bya'o/ ! /gnyis pa 'dod kyang mi 'jug pa la rgyu mtshan
gsum las/ dang po chos bsgrub pa'i rgyu nyid med pas so snyam na ma yin te/ rgyud bla ma las/ rigs yod phyir na lus can kun/ / rtag tu sangs rgyas snying po can/ /zhes
pas spyir sems thams cad la sangs rgyas kyi snying po yod pas/ rten shin tu dman pas kyang brtson 'grus bskyed na/

thams cad mkhyen pa nyid thob par nus pa'i phyir ro// //! gnyis pa ni rkyen ma 'tshogs te chos dka' ba dang blo zhan pas so snyam na ma yin te/ shes bya dang bsten par bya
ba thams cad goms nas sla ba yin te/ spyod 'jug las/ goms nas sla bar mi 'gyur ba'i/ /dngos de gang yang yod ma yin/ /zhes so/ /blo dang yon tan thams cad sbyangs pa las
gong nas gong du khyad par du 'gyur te/ rnam nges las/ goms las khyad par 'gyur pa'i phyir/ /zhes so/ /sngan gyi skyes bu khyad par can rnams kyang bdag cag lta bu las mkhas
par gyur pa yin te/ legs bshad rin po che'i gter las/ rang la dgos pa'i bstan bcos rnams/ /nyi ma re la tshig re bzung / /grog mkhar dang ni sbrang rtsi ltar/ /myur du
thams cad mkhyen par 'gro/ /zhes so/ /gsum pa ni lang tsho yol te sgrub pa'i nus pa med pas so snyam na ma yin te/ khyim bdag dpal skyes kyi rnam par thar pa las zhan pa
rnams kyis yun ring po'i don yang brtson 'grus dang ldan pa tsam gyis 'grub pa'i phyir dang / bzhi brgya pa las/ de nyid goms pas skye ba 'dir/ /gal te grub par ma gyur
kyang / /skye ba gzhan du 'bad med par/ /nges par 'grub 'gyur las bzhin no/ /zhes so/ /rin po che'i gter las/ rig pa nangs par 'chi yang slobs/ /tshe 'dir mkhas par ma gyur
kyang / /skye ba phyi mar bcol ba yi/ /nor la rang nyid len dang 'dra/ /zhes pas 'dir ma grub kyang / tshe rabs gzhan du bde blag tu 'grub pa'i phyir ro/ / de lta bas
na ci'i phyir mi 'jug ces bya'o/ ! /gsum pa 'jug kyang mi brtson pa ni| gal te chos ni de ltar bzang zhing bsgrub par nus kyang / me chu ltar rnyed

par sla bas brtson 'grus bya mi dgos so snyam na/ ma yin te gsang ba bsam gyis mi khyab pa'i mdo las/ 'jig rten sangs rgyas 'byung ba brgya lam ste/ /mi yi lus ni tshegs kyis
rnyed par 'gyur/ /kye ma dad pa dang ni chos nyan pa/ /'di 'dra bskal pa brgyar yang rnyed par dka'/ /zhes pa dang / spyod 'jug las/ dal 'byor 'di ni shin tu rnyed par
dka'/ /zhes pas/ dal 'byor rnyed par dka' ba yin te/ yul mtha' 'khob dang / dus chos nub pa dang / gang zag dmyal ba la sogs pa thams cad la chos med pa'i phyir ro// gal
te go lo byas nas chog go snyam na/ ma yin te/ bshes spring las/ tshe 'di gnod mang rlung gis btab pa yi/ /chu yi chu bur bas kyang mi rtag na/ /zhes pas thob pa'i dal ba
yun ring du mi gnas pa yin te/ tshe thung ba dang dus mi sdod pa dang / rtsod pa la sogs pa'i bar chad mang ba'i phyir ro/ /de ltar na'ang tshe gzhan du bsgrub pas chog
go snyam na/ ma yin te spyod 'jug las/ gang tshe dge spyad skal ldan yang // bdag gis dge ba ma spyad na/ /ngan 'gro rmongs shing sdug bsngal ba/ /de tshe bdag gis ci byar
yod/ /ces pas tshe gzhan du sgrub pa'i skabs med pa yin te/ ngan song gsum du skyes na dad pa'i nyid dang rtogs pa dang bsgrub pa'i rten du mi rung ba'i phyir ro/ /de
lta bas na shes ldan dag gis 'di 'dra'i dal ba thob pa chud mi gzon par pang du sbrul zhugs pa'am mgo la me shor ba lta bu'i brtson 'grus kyis mnyan par gyis shig 'gyod pa
can du 'gyur ta re/ zhes brjod par bya'o|| ||! gnyi pa thos pa don ma yin par 'gyur ba la/ bsam sbyor 'bras bu

don ma yin par 'gyur ba gsum las/ bsam pa ni khe dang grags pa dang pha rol gzhom pa'i bsam pa ngan pas nyan pa ste/ bsam pa des chos nyan pa'i sbyor ba thams cad nyes spyod
du 'gyur ba'o/ /sbyor ba ni chos dang chos smra ba la log par bsgrub pa ste/ sems kyis ma mos pa ma dad pa dang / lus kyis mngon du phyag mi 'tshal/ spyod lam mi sdom pa
dang / de dag gis rnam par smin pas ngan song du lhung ba dang / myong ba rgyu mthun tshe rabs thams cad du chos dang chos smra ba dang mi 'phrad pa dang / mthong chos
tshe 'di nyid kyi bde ba las nyams par 'gyur ba ste/ yum rgyas pa las/ shA ri'i bus bcom ldan 'das la chos spangs pa'i rnam par smin par ji tsam du 'gyur zhes zhus pas/ de'i
lus kyi tshad ma gleng zhig ces gsungs nas ma gnang ba dang / yang zhus pas/ phyogs bcu'i 'jig rten re rer bskal pa dpag tu med par dmyal bar 'tshed pa dang / de nas
phyogs bcu'i yi dwags dang dud 'gror skye zhing tha na mir skyes na yang 'on pa dang lkugs pa la sogs par 'gyur ro/ /zhes pa dang / rgyud bla ma las/ gang zhig yang yang
sdig grogs bsten pas sangs rgyas ngan sems ldan gyur dang / / pha ma dgra bcom gsod pa bya ba min byed mchog tshogs 'byed pa'i mi/ /de yang chos nyid nges par bsam pas myur
du de las thar 'gyur gyi/ /gang zhig yid ni chos la sdang ba de la thar pa ga la yod/ /ces so/ /'bras bu las don ma yin pa ni nyan pa'i yon tan gyis sems khengs shing
sgrub pa mi byed par snyan pa dang rnyed pa 'tshol ba'o/ /gsum pa mnyan pa don med pa ni blo'i mthu nyid med pa'am yod kyang bying ba'i rnam par g.yeng bas dang po thos pa'i
don mi shes pa

dang | shes kyang bar du le lo che ste bsam pas yang yang mi skyong ba dang / bskyangs kyang tha ma bya byed sna tshogs kyis sbyor ba mi 'grub pa yin pas/ khyod kyis de ltar
mi 'gyur bar gyis shig ces brjod do/ /gsum pa bshad thabs kyi yan lag la bzhi ste/ gang bshad par bya ba'i chos ngos gzung ba dang / bshad pa 'byung ba'i rgyu dang / bshad
bya sgra'i ngo bo dang / 'chad par byed pa'i thabs kyi man ngag go/ //! dang po ni bye brag gzhung 'di dang 'di yin no/ /zhes dmigs kyis bkar te gzhung de mdzad pa po'i
khyad par dang / ji ltar mdzad pa'i tshul/ mdzad pa'i bstan bcos kyi rang bzhin la mtshan gyi don dang / gzhung gi tshad dang |phyogs gang du gtogs pa bsam pa rnams skabs
dang sbyar te bshad do/ / ! gnyis pa la gsum las don gyi rgyu ni/ snga mar sbyangs shing 'dir brtson 'grus kyis mkhas pa'i gsung sgros thos pa dang / rtogs pa yod pa'am
thos bsam sgom pa'i shes rab las te/ rgyan las/ sems dpa' mchog gi ston pa ni| |chos mchog man chad/ lung dang rtogs sa bdun pa man chad/dang dbang sa brgyad pa yan chad|'byor
las sa'i rton pa/ kha dang gzugs dang thams cad dang / /nam mkha' las kyang 'byung ba yin/ /zhes so// //! gnyis pa sgra'i rgyu ni khog pa la sogs pa sgra 'byung
ba'i gnas brgyad bzang ba ste/ yi ge'i mdo las/ khog pa mgrin pa rkan dang lce/ /so dang spyi bo sna dang mchu/ /zhes so/ /gsum pa snying rjes kun nas bslangs pa'i brtson
'grus ni sems can thams cad bsgral bar 'dod pa'i snying rjes chos 'chad pa

la spro dga' dang bcas pa ste/ spyod 'jug las/ brtson gang dge la spro ba'o/ / zhes so// //! gsum pa sgra'i ngo bo ni/ brda' dag pa yul skad ngan pa spangs pa ste/dang / ganggA'i
chu rgyun ltar ngag 'brel ba dang / tshangs pa ltar/dbyangs snyan pa'o/ /rgyan las/ rgyal sras tshig ni mi zhan pa/ /snyan gyis legs bshad grags pa dang / /ci rigs
pa dang zang zing med/ /ran cing de bzhin yangs pa yin/ /zhes so/ / bzhi pa man ngag la gsum ste/ brjod bya'i don bstan pa dang / rjod par byed pa'i gzhung bshad pa dang
/ brgal lan gyis gtan la dbab pa'o// //! dang po ni don gyi dngos po dgod pa dang / dkyus kyi sa bcad pa dang / 'di man chad kyi don zhes/ 'og nas rdzogs pa'i ngag bsdams
pa gsum mam/ yang na de yan chad bshad zin nas da 'di nas 'chad ces gang las 'ongs pa'i 'brel dang | dgos pa 'di yi don zhes gang gi phyir bkod pa'i dgos pa dang / gtso
bo'i brjod bya 'di yin zhes gang brjod bya ngos gzung ba'o// //! gnyis pa ni ji tsam 'chad pa'i gzhung nyid bstan pa dang / them sbyor gyi sgo nas khyad par gyi gzhi btul
bas ngag don blangs te dogs spong gi sgo nas khyad par gyi chos bshad pa dang / ngag tshig gnyis kyi dngos shugs la brjod bya ji ltar bstan pa'i tshul lo// //! gsum pa
ni gzhung snga ma dang zlos pa dang / lung gzhan dang / khas blangs dang / rigs pa dang 'gal ba dang ma 'brel lo/ /yang zhes bsam pa ma rtogs pa'i rgol ba 'god pa dang /
brjod bya dang dgos pa dang brjod tshul tha

dad pas mi zlos shing 'gal ba dang ma 'brel ba med do/ /zhes rang gi bsams pa gsal por ston pa'i lan gtab pa dang / lung rigs kyi shes byed dgod pa'o| |yang na 'chad pa'i man
ngag rnam bshad rig pa las/ dgos pa bsdus pa'i don bcas dang / /tshig don bcas dang mtshams sbyor dang / /brgal lan bcas te bsnyad par bya/ /zhes pas don lngar yang blta'o/
/bzhi pa bshad pa la 'jug pa'i tshul la bzhi ste/ gdul bya'i dbang gis bsdus 'bring rgyas par bshad pa dang / dgos pa'i dbang gis mtshan nyid gtan la dbab bya'am bsgrub
pa nyams len du bshad pa dang / 'brel ba'i dbang gis dgag bsgrub nyes spong du bshad pa dang / 'jug pa'i dbang gis sbyor dngos rjes gsum du bshad pa'o// //! dang po
ni ston pas rgyas 'bring bsdus gsum gsungs pa lta bu ste/ rgyan las/ bstan dang rnam 'byed the tshom gcod/ /lan mang byed dang ldan pa ni// mgo smos rnam spros go rnams la/
/zhes so/ /gnyis pa ni bstan bcos kha cig las gnyis ka 'byung la kha cig las gang rung re 'byung ngo // //! gsum pa ni gzu bo'i blos dpyad nas gzhan gyis nyes bshad dgag
pa dang / rang gi bshad pa dgod pa dang / de la gzhan gyis rtsod pa spang ba'o/ / mdo las/ dge slong dag gam mkhas rnams kyis/ /bsregs bcad brdar ba'i gser bzhin du/ /yongs
su brtags la nga yi bka'/ /blang bar bya yi gus phyir min| |zhes pa dang / rgyud bla ma las/ gang zhig rgyal las ches mkhas 'ga' zhig 'jig rten 'di na yod min te/ /ma
lus de nyid mchog ni kun mkhyen gyis

mkhyen gzhan min pa/ /de phyir drang srong rang nyid kyis bzhag mdo sde gang zhig de mi dkrug /thub tshul gzhig phyir de ni dam chos la yang gnod pa byed par 'gyur| |zhes so/
/bzhi pa la gsum las/ sbyor ba nam mkha' mdzod kyi mdo las| dul ba dang ni zhi ba dang / /grol bas grong du zhugs nas kyang / /sems can gang dag chos 'tshol ba/ /de la
bdag cag chos ston to/ /zhes gdul bya dad pa'i phyir/ lus ngag gi spyod lam zhi zhing dul bar bya ba dang / bshad pa mthar phyin par bya ba'i phyir dkon mchog mchod cing
gzungs sngags byin rlabs can gdon pa dang / lo tsA ba gtsug tor dri med 'don skad/ mthar thug byang chub thob par bya ba'i phyir byang chub tu sems bskyed de/ sgo gsum rgyal
ba'i sku gsung thugs su byin gyis brlabs nas chos kyi rgyal po bdag seng ge'i khri la bzhugs pa'i nga rgyal bya ste/ mnyen pa dang 'jam pa dang snyan pa dang / yid du
'ong ba la sogs pa gsung yan lag drug cus gdul bya dang 'tshams pa'i chos sna tshogs 'byung bar bsam mo/ /dngos gzhi pha rol tu phyin pa drug ldan du bya ba ste| dpe mkhyud
med par ston pa dang / sgo gsum gyi nyes spyod sdom pa dang / dka' spyad bzod pa dang / chos 'chad pa la spro ba dang / sems ma yengs pa dang | tshig don la dpyod cing
'chad pa'o/ /rjes nongs pa bzod par gsol ba dang | dge ba bsngo ba dang / stong pa'i rgyas gdab pa'o// //! gnyis pa mnyan pa'i tshul gsum ste/ nyan pa po'i khyad par dang
/ gang gis mnyan thabs kyi yan lag dang / ji ltar mnyan pa'i tshul lo/ /dang po ni bzhi rgya pa las/ gzur gnas blo ldan don gnyer ba/ /nyan po snod ces bya

bar brjod/ /ces pas rtogs par nus pa'i blo gros dang / ci nas shes par bya dgos snyam pa'i don du gnyer ba'i 'dun pa dang / chos ston pa la nga rgyal lam g.yo sgyu med pa'i
gus pa dang / chos nas ji ltar byung ba bzhin du bya dgos snyam ste bsgrub par 'dod pa'i dad pa dang ldan pa bzhi nges par dgos te/ gzhan du na nyan pa'i bsod nams tsam
'byung gi shes pa dang byed pa mi 'byung bas so// gnyis pa nyan thabs la gsum ste/ chos dang ston pa la gus par bya ba dang / gus par byas nas chos ji ltar nyan pa dang /
nyan nas thos pa chud mi za bar bya ba'o//dang po ni lus dang srog la mi blta bar chos 'tshol ba rtag tu ngu lta bu dang / thos pas chog mi shes pa tshong dpon gyi bu nor
bzang lta bu dang / bla ma gus pa byed pa khye'u dpal 'byung gi bsten pa'i tshul lta bu'i bsam pa phun sum tshogs pa dang / tha ma zang zing gi bsnyen bkur dang / 'bring
lus ngag gi rim gro dang / rab sgrub par byed pa ste sbyor ba phun sum tshogs pa'i sgo nas so//! gnyis pa ston pa la sangs rgyas kyi 'du shes bzhag ste des gsungs pa'i
chos de shes par byas la de bdag nyid bsgrub cing / gzhan la bstan snyam pa'i bsam pas nyan pa'am/ yang na mdo phal po che las/ chos smra ba la sman pa dang | chos la sman
dang / rang la nad pa dang / nyams su len pa la nad 'tsho ba'i 'du shes bzhis nyan par gsungs so/ /gsum pa ni/ bla ma bzhugs sar phyin te mthun rkyen bsgrub pa sbyor ba
thos pa'i rkyen bstan pa dang / dngos gzhi kun shes pa'i bsam pa dang rna gtad de dang yid btad de dang / slar bkug ste nyan pa dang / rjes lta ba dang / sems sgom pa la
saugs pa nan tan phun sum

tshogs pas bskyangs te/ khyim bdag dpal skyes kyi mdo las/ mkhas pa rnams la brten pa chud mi za/ /'phags pa'i tshul gyis legs bshad chud mi za/ / zhes so// //! gsum pa ji
ltar nyan tshul la sbyor dngos rjes las/ sbyor ba gus pa'i spyod lam dang / sems bskyed pa dang / dga' ba sgom pa'o/ /dngos gzhi pha rol tu phyin pa drug ldan du nyan te/
gdan dang me tog 'bul ba dang / sgo gsum sdom pa dang / gnod pa bzod pa dang / nyan pa la spro ba dang / 'chad pa'i sgra la sems rtse gcig pa dang / tshig 'dzin pa'i don
dpyod pa'o/ /rjes nongs pa bzod par gsol ba dang / dge ba bsngo ba dang gtang rag gi phyag bya'o/ / gsum pa bshad nyan byas pa'i 'bras bu la gsum ste/ bshad pa'i 'bras bu
dang | nyan pa'i 'bras bu dang / des skabs don la sbyar ba'o// //! dang po la gsum ste/ spyir chos bshad pa'i dang / thar pa cha mthun gyi dang | bye brag tu theg chen
gyi chos bshad pa'i phan yon no/ /dang po ni ting ngi 'dzin gyi rgyal po las/ /su dag ser sna med par ni/ /chos kyi sbyin pa mchog sbyin pa/ /de yi phan yon rnam bcu ni/
/'jig rten mgon pos rab tu bshad/ / ces pa dang / mig ldan mar me yod gyur na/ /gzugs rnams mthong ba ji lta bar| |de ni dge dang mi dge'i chos/ /thos pas rnam par shes par
'gyur/ / zhes so// //! gnyis pa ni byams pa seng ge sgras zhus pa'i mdo las/ stong gsum 'jig rten khams 'di gser dag gis/ /yongs su bkang ste gzhan la byin pa

bas| |tshig bzhi tshigs su bcad pa gcig brjod pa'i/ /chos kyi sbyin pa rab mchog khyad par 'phags/ /zhes pas zang zing gi sbyin pa bas mchog tu gyur pa dang | phan 'dogs byed
par 'dod pa dang / gang gis gang gA'i bye snyed sangs rgyas zhing / /rin chen bdun gyis yongs su bkang byas nas/ /ston pa rnams la mchod pa byas pa bas/ /'gro la chos
ston mchod pa khyad par 'phags//zhes pas ston pa la mchod pa bla na med par 'gyur ro/ /gsum pa/ sdud pa las/ byang chub sems dpa' gang zhig shes rab mchog bsgoms te// de
las langs nas gos pa med pa'i chos brjod cing / de yang 'gro ba'i don du byang chub rgyur bsngo na/ /dge ba de dang mnyam pa 'jig rten gsum na med// ces pa la sogs pa gsungs
mod kyi mdor bsdus na gsum ste/ skyes bu byed pa'i 'bras bu gzhan gyis ma rtogs pa rtogs par byed pa dang / rang gis rtogs pa sbyong ba dang | thun mong du bstan pa gnas
par byed pa dang / rnam par smin pa'i 'bras bu rtag tu skye ba dran zhing chos kyi bsgom pa'i tshul shes/ myong ba rgyu mthun gyi 'bras bu gzhan la chos ston pa'i bshes
gnyen dang / mthar gyis chos kyi rgyal po nyid du 'gyur ba'o/ /gnyis pa nyan pa'i 'bras bu ni mdo las/ ma thos pa las shes mi 'gyur/ /zhes pa dang / thos nyung dmus long
bsgom pa'i tshul mi shes| |zhes pa dang / phal po che'i mdo las/ thos pas chos rnams shes par byed| |thos pas sdig las ldog par byed/ /thos pas don ma yin pa spong //
thos pas shes rab 'phel bar byed/ /shes rab kyis ni don rnam sbyong / /don mthong de ni bde thob 'gyur/ /bde thob de ni yid rno ste/ /tshe 'di nyid la mya ngan

'das| |zhes pa dang / shes rab rgyas byed pa ni thos pa ste/ /bsam pa dang ni gnyis po yod gyur na/ /de nyid bsgom pa la ni rab tu sbyar/ /de la dngos grub bla na med pa 'byung
/ /zhes pa la sogs pa gsungs mod kyi mdor bsdus na/ gsum ste/ gti mug med pa'i dge ba yin pas/ tshogs rgya chen po rdzogs par 'gyur ba dang / sgro 'dogs bsal nas shes
rab skye ba dang / kun gyis bstod cing bkur ba thob pa dang / lam bsgrub pa la gzhan gyi dring mi 'jog pa gsum gyis tshe 'dir yon tan gyi chos thob pa dang / rim gyis thos
bsam sgom pa la 'jug pas mthar sangs rgyas thob pa'o/ /gsum pa skabs don la sbyar ba ni rnam bshad rig pa las/ ras 'dul ba dang / dri ma can/ mi mnyam pa dang 'dra ba|
nyan pa po dang / g.yeng ba dang / rmugs pa dang sgrib pa can yin la/ tshos rtsi mi bzang ba dang 'dra ba nyes pas spyad pa'i chos yin zhing / ri mo mi mkhas pa dang 'dra
ba chos smra ba po yin no/ /de lta bas na chos la skyon med khyod dam bdag la skyon srid pas khyod kyis kyang gus par nyan cing bdag gis kyang gus par bshad par bya'o/
/zhes pas shes ldan dag de lta bas na khyod kyis kyang snod kyi skyon rnams spangs te/ chos thos pa'i phan yon de dag thugs la zhog la/ tshul de lta bus legs par gsan par
mdzod cig dang / kho bos kyang bshad pa'i skyon de rnams spangs te phan yon de dag yid la bzhag la tshul de lta bus legs par bshad par bya'o/ /zhes brjod do/ /mdo sde las/
legs par nyon la yid la zungs shig dang ngas bshad do/ /zhes so// //! las dang byed pa 'bras bu yis//gzhung 'di'i skabs don rdzogs pa

yin| |bdag blo byis pa'i spyod yul bas/ /nyes gyur mkhas rnams bzod par gsol| |de lta'i byung tshul don gsum ldan pa 'dis/ /gang zag skyon yon rtogs pas dri med dang / /blang
dor gyi dmigs pa shes pas 'jug ldog bde ba dang | |sbyor dngos rjes gsum la mkhas pas lam du 'gyur ba'o// //! bcu phrag bcu tshe lo brgya pa'i dus la bde gshegs nyi ma'i
dkyil 'khor rgyas| |nyi 'od 'das tshe thub pa'i gsung rab ma 'das pas gsung rab bsil zer byed pa shar/ /bsil zer 'od kyis dgra bcom ku mud kha phye ste/ /ku mud tshal
na klu sgrub la sogs rgyal sras rma bya rtsom gar byed/ /gar gyis sde snod padmo go sla bar byung bas mdzes pa'i sbrang rtsi skyed/ /sbrang rtsi'i ro la lo tsA bas bsgyur
bas so// snyan pa'i dri zhim phyogs bcur ldang / /dri rab zhim la blo gsal 'bre dang phywa gtsang la sogs kyi bung ba lang ling 'khor/ /bung ba'i dar dir rtsod rtsom 'chad
pa'i/sgra yis bdag gi tshad med glang chen g.yeng / /glanga chen mgo las gzhan la phan par 'byung bas/lhag bsam myos chu'i char zil 'bab/ /char gyis legs bshad du ma la
bshad pas/glinga phran stong gi chu rgyun 'bebs/ /yan lag brgyad ldan chu las chos 'byung rgya mtsho 'khrungs/ / yid 'ong mtsho de blo gros klu yi dbang pos sprul/ /ba'i
shes rab kyis bya'o// //! tsha zer sogs kyis legs mchod rgyal ba yis/ /gsung zer 'di brtsams dge ba kunda'i mdog /bsil zer 'od kyis nyon mongs gdung 'gro ba'i/ bsal ste/
/'od zer phun tshogs kun mkhyen myur thob shog /chos bshad nyan la 'jug pa spyi'i sgo/ /shAkya'i dge slong sde snod 'dzin pa sa skya paNDi ta kun dga' rgyal mtshan dpal
bzang posa sbyar ba/ rdzogs so// //

! 'di'i brgyud pa bcom ldan 'das/ byams pa/ thogs med/ dbyig gnyen| 'phags pa grol sde/ btsun pa grol sde/ dul ba'i sde/ mchog sde/ mkhan po rnam par snang mdzad bzang po/
seng ge bzang po/ sangs rgyas ye shes zhabs| gu Na mi tra/ ratna par pa ta/ gser gling pa/ 'bum phrag gsum pa/ rngog blo ldan shes rab/ 'bre ar/ dol pa rdo rje dbang phyug
rtag rdo rje seng ge rgyal mtshan/ grags pa seng ge des bdag la'o/ /sems can la phan bde'i 'byung gnas su gyur cig 'di nyid ma phyi gcig las ma rnyed cing / de yang shin
tu ma dag pas/ yig nor mngon gsal can rnams bcos/ chad dam snyam pa dang / don go rgyu med pa 'ga' zhig 'dug par rtagasaX re byas yod/ slad ma dpe gzhan 'byor na bsdur
bcos bya dgos so// //

